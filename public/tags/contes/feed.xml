<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>Contes on La vista cansada</title>
    <link>https://carlesbellver.net/tags/contes/</link>
    <description>La vista cansada (Contes)</description>
    <generator>Hugo -- gohugo.io</generator>
    <language>ca-es</language>
    <lastBuildDate>Wed, 12 Jul 2023 00:05:25 +0200</lastBuildDate>
    
    <atom:link href="https://carlesbellver.net/tags/contes/feed.xml" rel="self" type="application/rss+xml" />
    
    
    <item>
      <title>La novel·la de Wittgenstein</title>
      <link>https://carlesbellver.net/contes/roman/</link>
      <pubDate>Wed, 12 Jul 2023 00:05:25 +0200</pubDate>
      
      <guid>https://carlesbellver.net/contes/roman/</guid>
      <description>&lt;img src=&#34;https://carlesbellver.net/uploads/2023/2023-07-13-roman.jpg&#34; alt=&#34;Portada d’una novel·la fictícia de Ludwig Wittgenstein. Títol en alemany: “Auswärtige Angelegenheiten”. Il·lustració: dibuix amb llapissos de colors d’una mosca molt grossa atrapada dins d’una botella. La botella porta impresa la bandera del Regne Unit.&#34;&gt;
&lt;blockquote&gt;
&lt;p&gt;Quin és el teu objectiu en filosofia? Mostrar a la mosca l’eixida de la botella.&lt;/p&gt;
&lt;/blockquote&gt;
&lt;p&gt;—Ludwig Wittgenstein&lt;/p&gt;
&lt;blockquote&gt;
&lt;p&gt;Certament, jo canviaria totes les obres de Whitehead o Wittgenstein per les novel·les que haurien d’haver escrit.&lt;/p&gt;
&lt;/blockquote&gt;
&lt;p&gt;—Colin Wilson&lt;/p&gt;
&lt;p&gt;Vaig aprendre alemany per poder llegir la famosa novel·la de Wittgenstein. Ja ho havia intentat —seria més exacte dir que m’ho vaig plantejar— molts anys abans, quan estudiava filosofia. però hi havia bones traduccions del &lt;em&gt;Tractatus&lt;/em&gt;, de les &lt;em&gt;Investigacions filosòfiques&lt;/em&gt; i pràcticament de la totalitat de la seua obra, fins i tot dels seus diaris privats o d’apunts presos per l’alumnat en les seues classes. De manera que en aquell temps em vaig deixar véncer per la peresa intel·lectual.&lt;/p&gt;
&lt;p&gt;Aleshores, en tot cas, ningú sospitava que el geni vienès haguera escrit mai cap novel·la. Crec que va ser l’autor anglès Colin Wilson, arran d’una revelació en un somni, el primer que va interpretar en aquest sentit algunes al·lusions poc clares en les &lt;em&gt;Vermischte Bermerkungen&lt;/em&gt;. Però Wilson estava marcat per la seua afecció als temes místics i paranormals i per tant la seua hipòtesi va ser menystinguda. Tanmateix, al cap d’uns anys, algú va trobar el manuscrit a l’arxiu d’un hotel de Dublín, on Wittgenstein es va retirar temporalment quan va renunciar a la càtedra de Cambridge.&lt;/p&gt;
&lt;p&gt;Quina feliç casualitat que la descoberta coincidira amb el setantè aniversari de la mort del filòsof i, per consegüent, amb el pas de la seua obra al domini públic, si més no a la Unió Europea i en molts altres països arreu del món. L’editorial que havia adquirit el text, doncs, no hauria de pagar drets d’autor, ni necessitaria el permís dels marmessors per a publicar-lo.&lt;/p&gt;
&lt;p&gt;La novel·la es titulava &lt;em&gt;Auswärtige Angelegenheiten&lt;/em&gt; (&lt;em&gt;Afers estrangers&lt;/em&gt;) i era una narració policíaca, com les que Wittgenstein es complaïa a llegir en les revistes de &lt;em&gt;pulp&lt;/em&gt; nord-americanes que li enviava el seu amic i exalumne Norman Malcolm. Un detectiu de la comissaria de Viena es desplaçava al Regne Unit per col·laborar en la resolució de l’assassinat d’un compatriota, mecenes de les arts, que havia mort enverinat amb estricnina. L’argument, a base d’acció &lt;em&gt;hard-boiled&lt;/em&gt; i misteris que s’enredaven i es desenredaven un rere l&#39;altre, era enginyós i absorbent. I els personatges resultaven memorables, inclosos els secundaris: la refinada aristòcrata francesa examant del finat, per exemple, o l’obtús inspector de la Cambridge Borough Police. Però el més remarcable de tot era el sentit de l’humor del protagonista, particularment mordaç pel que feia a nombrosos aspectes del que ell anomenava la “civilització anglesa”.&lt;/p&gt;
&lt;p&gt;La intensa campanya publicitària encarregada per Schaum, amb espots a la ràdio, televisió i xarxes socials, va suscitar una gran expectació a Àustria i a Alemanya, que es va contagiar de seguida a altres països (d’això puc donar fe jo mateix). Però a la Gran Bretanya i als Estats Units va primar l’escepticisme.&lt;/p&gt;
&lt;p&gt;Un article d’investigació en &lt;em&gt;The New Yorker&lt;/em&gt; va estendre la sospita que el llibre podria ser un frau: un muntatge creat mitjançant un algorisme d’Intel·ligència Artificial que hauria assimilat les obres completes del filòsof i seria capaç de reproduir el seu estil, tot traslladant-lo a la narrativa de ficció. S’aportava com a prova una anàlisi completa de la novel·la, executada també per ordinador, segons la qual l’índex de consistència interna del text era massa elevat per a haver-lo escrit una persona. Dit d’una altra manera: estava massa ben escrit per a ser humà.&lt;/p&gt;
&lt;p&gt;Schaum, però, va replicar que Wittgenstein havia redactat només un primer esborrany de la història, més aviat preliminar, i va admetre haver utilitzat la Intel·ligència Artificial per polir-ne els defectes i emplenar alguns buits de la trama. Una tasca editorial, subratllava la nota de premsa, absolutament rutinària, habitual amb tota mena de llibres i d’autors, que s’havia pogut acomplir ara d’una forma molt més àgil i eficient gràcies als avanços de la computació. Allò que a un revisor li hauria suposat setmanes o mesos de feina, la màquina ho havia enllestit en una estona, per una fracció del cost i amb una nivell de qualitat òptim.&lt;/p&gt;
&lt;p&gt;A més a més, Schaum va exposar públicament el manuscrit i el va sotmetre a l’examen d’un comitè independent. Els treballs d’aquests experts, però, es van anar dilatant per manca d’acord respecte a alguns detalls menors, circumstància que impedí d’arribar a cap conclusió definitiva i feu augmentar la incertesa. Va ser per aquest motiu que es van suspendre les traduccions previstes i jo —aquesta vegada sí— em vaig decidir a aprendre l’idioma.&lt;/p&gt;
&lt;p&gt;No sóc qui per a pronunciar-me sobre l’autenticitat de la novel·la. Només puc dir que vaig gaudir de llegir-la. Crec que fins i tot em va permetre d’entendre millor algunes idees bàsiques de la filosofia de Wittgenstein que se m’havien resistit fins ara. En canvi, no estic segur d’haver copsat al final qui era de debò l’assassí. Però aquest dèficit meu de comprensió ja no em sorprèn i no li done massa importància. Em passa sovint, no només amb llibres i pel·lícules sinó també en la vida real. Em sent, per dir-ho amb una de les seues metàfores més cèlebres, com la mosca atrapada dins de la botella, esperant en va que el filòsof li ensenye l’eixida.&lt;/p&gt;
&lt;div class=&#34;small&#34;&gt;NOTA. Aquesta història no ha estat generada mitjançant ChatGPT, sinó amb un procediment fins a cert punt anàleg: llegir molt, tota mena de coses; mirar d’assimilar el que llegeixes; remesclar-ho d’una manera que puga parèixer original i interessant, si més no per a tu mateix.&lt;/div&gt;</description>
    </item>
    
    <item>
      <title>Informe de la CIA sobre ‘Unicorns’</title>
      <link>https://carlesbellver.net/contes/unicorns/report/</link>
      <pubDate>Thu, 30 Mar 2023 23:30:05 +0000</pubDate>
      
      <guid>https://carlesbellver.net/contes/unicorns/report/</guid>
      <description>&lt;img src=&#34;https://carlesbellver.net/uploads/2023/2023-03-31-unicorn-skeleton-1.jpg&#34; alt=&#34;Pintura a l’oli de l’esquelet d’un unicorn. Generada per IA.&#34;&gt;
&lt;p&gt;&lt;strong&gt;Traspaperat en una pila de documents filtrats per Wikileaks el 2020 i redescobert casualment en un mercat de dades d’ocasió de la web fosca una nit de març de 2023.&lt;/strong&gt;&lt;/p&gt;
&lt;p&gt;Junt amb una valoració general d’allò més espaterrant, transcrita a continuació, l’informe inclou una sinopsi de cada conte d’&lt;a href=&#34;https://carlesbellver.net/contes/unicorns/&#34;&gt;&lt;em&gt;Unicorns&lt;/em&gt;&lt;/a&gt;. Al meu parer són resums de molt poca qualitat, gramaticalment deficients i gens perspicaços, possiblement generats mitjançant algun procediment informàtic automatitzat com ara ChatGPT.&lt;/p&gt;
&lt;blockquote&gt;
&lt;p&gt;S&#39;ha interceptat un conjunt de documents que consta de seixanta-quatre textos, els quals abasten un ampli ventall de temes. Diversos textos estan relacionats amb el món acadèmic i les discussions filosòfiques. Tanmateix, alguns poden suposar un risc per a la seguretat nacional a causa de la menció de casos potencials d&#39;espionatge, experimentació nuclear i possible comunicació amb els morts. A més, altres textos tracten de la creació de llenguatges, desaparicions misterioses i conceptes estranys i ocults. L&#39;accés a aquests textos s&#39;ha de controlar acuradament i s&#39;han de prendre precaucions per evitar una divulgació no autoritzades, atès que alguns continguts poden causar malestar social pels temes foscos i estranys.&lt;/p&gt;
&lt;p&gt;S&#39;aconsella investigar més a fons, especialment &lt;a href=&#34;https://carlesbellver.net/contes/unicorns/unicorns24&#34;&gt;#24&lt;/a&gt; &lt;a href=&#34;https://carlesbellver.net/contes/unicorns/unicorns31&#34;&gt;#31&lt;/a&gt; &lt;a href=&#34;https://carlesbellver.net/contes/unicorns/unicorns41&#34;&gt;#41&lt;/a&gt; &lt;a href=&#34;https://carlesbellver.net/contes/unicorns/unicorns60&#34;&gt;#60&lt;/a&gt;.&lt;/p&gt;
&lt;/blockquote&gt;
&lt;p&gt;Algunes preguntes que em veig obligat a plantejar-me:&lt;/p&gt;
&lt;ol&gt;
&lt;li&gt;Per què va cridar l’atenció de la CIA el meu inofensiu recull de microcontes?&lt;/li&gt;
&lt;li&gt;Hauré de posar un &lt;em&gt;disclaimer&lt;/em&gt; davant de cadascuna de les meues creacions literàries, tal com ja vaig haver de fer amb la &lt;a href=&#34;https://carlesbellver.net/contes/tombatossals/&#34;&gt;“Història del &lt;em&gt;Tombatossals&lt;/em&gt;”&lt;/a&gt; quan algunes ànimes càndides la van prendre per informació fidedigna?&lt;/li&gt;
&lt;li&gt;Podria explicar açò que cap editorial haja volgut publicar el recull?&lt;/li&gt;
&lt;/ol&gt;
&lt;p&gt;Més avall, si us ve de gust, podeu consultar l’informe complet.&lt;/p&gt;
&lt;hr&gt;
&lt;div style=&#34;margin: 2em 0 1em; font-family: &#39;Special Elite&#39;; font-size: 0.9em;  line-height: 1.75;&#34;&gt;
&lt;p&gt;A set of documents containing 64 texts was intercepted, covering a wide range of topics. Several texts relate to academia and philosophical discussions. However, some texts may pose a risk to national security due to their mention of potential espionage, nuclear experimentation, and possible communication with the dead. Additionally, other texts deal with the creation of languages, mysterious disappearances and strange, occult concepts. Access to these texts should be carefully monitored, and precautions must be taken to prevent unauthorized disclosures, given the potential for some contents to cause social unrest due to their dark and eerie themes.&lt;/p&gt;
&lt;p&gt;Further investigation is advised, especially of &lt;a href=&#34;https://carlesbellver.net/contes/unicorns/unicorns24&#34;&gt;#24&lt;/a&gt; &lt;a href=&#34;https://carlesbellver.net/contes/unicorns/unicorns31&#34;&gt;#31&lt;/a&gt; &lt;a href=&#34;https://carlesbellver.net/contes/unicorns/unicorns41&#34;&gt;#41&lt;/a&gt; &lt;a href=&#34;https://carlesbellver.net/contes/unicorns/unicorns60&#34;&gt;#60&lt;/a&gt;.&lt;/p&gt;
&lt;p style=&#34;text-align: center;&#34;&gt;---&lt;/p&gt;
&lt;p&gt;&lt;a href=&#34;https://carlesbellver.net/contes/unicorns/unicorns01&#34;&gt;#01&lt;/a&gt; The author meets a french student in the University of Paris and invites her to a lecture on unicorns after finding an advertisement for a colloquium in her folder.&lt;/p&gt;
&lt;p&gt;&lt;a href=&#34;https://carlesbellver.net/contes/unicorns/unicorns02&#34;&gt;#02&lt;/a&gt; The author becomes paranoid after someone asks about a person in a photo and throws away the book by Jean-Paul Sartre in which the photo was found.&lt;/p&gt;
&lt;p&gt;&lt;a href=&#34;https://carlesbellver.net/contes/unicorns/unicorns03&#34;&gt;#03&lt;/a&gt; Alcohol can distort memory and the author describes a disturbing dream/memory of an unknown person in an unpleasant house.&lt;/p&gt;
&lt;p&gt;&lt;a href=&#34;https://carlesbellver.net/contes/unicorns/unicorns04&#34;&gt;#04&lt;/a&gt; Different stories are told about how pollution began in Arkham but they end with the realization that a new false report is emerging.&lt;/p&gt;
&lt;p&gt;&lt;a href=&#34;https://carlesbellver.net/contes/unicorns/unicorns05&#34;&gt;#05&lt;/a&gt; Unusual pets, including a pig and zebras, are discussed before turning to Mr. Dexter and his giant spider.&lt;/p&gt;
&lt;p&gt;&lt;a href=&#34;https://carlesbellver.net/contes/unicorns/unicorns06&#34;&gt;#06&lt;/a&gt; The author is frustrated at the post office and later learns a sickly man named Nahum visited after his recent death.&lt;/p&gt;
&lt;p&gt;&lt;a href=&#34;https://carlesbellver.net/contes/unicorns/unicorns07&#34;&gt;#07&lt;/a&gt; Miskatonic University was closed due to McCarthyism but academic activity resumed and many of the same professors still teach today.&lt;/p&gt;
&lt;p&gt;&lt;a href=&#34;https://carlesbellver.net/contes/unicorns/unicorns08&#34;&gt;#08&lt;/a&gt; The author and a professor discuss a book about dragons in China and the author remembers seeing a dragon but is unsure if it was real.&lt;/p&gt;
&lt;p&gt;&lt;a href=&#34;https://carlesbellver.net/contes/unicorns/unicorns09&#34;&gt;#09&lt;/a&gt; The author ran errands for prostitutes and learned from their stories, while reflecting on his own mentality.&lt;/p&gt;
&lt;p&gt;&lt;a href=&#34;https://carlesbellver.net/contes/unicorns/unicorns10&#34;&gt;#10&lt;/a&gt; Two people discuss a third person named Eudoxia but shift to talking about movies and books, with one person later suggesting the other stick to philosophy or poetry instead of writing novels.&lt;/p&gt;
&lt;p&gt;&lt;a href=&#34;https://carlesbellver.net/contes/unicorns/unicorns11&#34;&gt;#11&lt;/a&gt; The author recalls meeting a girl who wrote a psychological profile of him in a chalet and kept the copy into his last years of college.&lt;/p&gt;
&lt;p&gt;&lt;a href=&#34;https://carlesbellver.net/contes/unicorns/unicorns12&#34;&gt;#12&lt;/a&gt; As a thirteen-year-old, the author read encyclopedias at the municipal library before turning to novels, which he found to be a manual of instructions for understanding the world around him.&lt;/p&gt;
&lt;p&gt;&lt;a href=&#34;https://carlesbellver.net/contes/unicorns/unicorns13&#34;&gt;#13&lt;/a&gt; The article describes a philosophy department that starts studying the Tractatus by Wittgenstein from the end, focusing on Wittgenstein&#39;s letter to Ludwig von Ficker about the ethical sense of the work, leading to the author being called a &amp;quot;silly young man.&amp;quot;&lt;/p&gt;
&lt;p&gt;&lt;a href=&#34;https://carlesbellver.net/contes/unicorns/unicorns14&#34;&gt;#14&lt;/a&gt; The author was involved in a medieval play in Italy and accidentally made a death seem more real, leading to him being asked to leave.&lt;/p&gt;
&lt;p&gt;&lt;a href=&#34;https://carlesbellver.net/contes/unicorns/unicorns15&#34;&gt;#15&lt;/a&gt; The author won an award for a book of stories inspired by his stay in a psychiatric institution but fears it will be placed in the pet section of bookstores and has declined an offer to write stories for dogs.&lt;/p&gt;
&lt;p&gt;&lt;a href=&#34;https://carlesbellver.net/contes/unicorns/unicorns16&#34;&gt;#16&lt;/a&gt; The author meets a woman at a university reception, leading him to have hope for the future despite his initial pessimism, but wakes up the next day with a migraine and no memory of what was said.&lt;/p&gt;
&lt;p&gt;&lt;a href=&#34;https://carlesbellver.net/contes/unicorns/unicorns17&#34;&gt;#17&lt;/a&gt; The Office of Strategic Services had a report discussing options in Central Asia related to the “Antarctic hypothesis,” and the text briefly mentions someone ordering a bride from a catalog from a certain Republic of Leng.&lt;/p&gt;
&lt;p&gt;&lt;a href=&#34;https://carlesbellver.net/contes/unicorns/unicorns18&#34;&gt;#18&lt;/a&gt; Lovecraft&#39;s work has cast doubt on the existence of the Miskatonic University and Arkham, and characters in his stories prefer to keep the public in ignorance rather than risk mass hysteria.&lt;/p&gt;
&lt;p&gt;&lt;a href=&#34;https://carlesbellver.net/contes/unicorns/unicorns19&#34;&gt;#19&lt;/a&gt; The text talks about a mysterious author who worked for the American embassy and wrote dark poetry, which caused controversy over the authenticity of certain scenes and the identity of those involved, and mentions a French translator who committed suicide and a man who was suspected of being the subject of the poetry being found tied up and naked.&lt;/p&gt;
&lt;p&gt;&lt;a href=&#34;https://carlesbellver.net/contes/unicorns/unicorns20&#34;&gt;#20&lt;/a&gt; The text talks about the Tibetan lamas who settled in California in the 1960s and became notable competition for Zen Buddhism among religiously inclined hippies, with their teachings and personalities still living on the campus.&lt;/p&gt;
&lt;p&gt;&lt;a href=&#34;https://carlesbellver.net/contes/unicorns/unicorns21&#34;&gt;#21&lt;/a&gt; Two young people invented a secret language to test each other&#39;s comprehension, which was later discovered to be intended for invoking the devil.&lt;/p&gt;
&lt;p&gt;&lt;a href=&#34;https://carlesbellver.net/contes/unicorns/unicorns22&#34;&gt;#22&lt;/a&gt; The text is a dream that the author had about someone known to him, who he begged for forgiveness but was mocked and then later reunited with and talked about their past circumstances.&lt;/p&gt;
&lt;p&gt;&lt;a href=&#34;https://carlesbellver.net/contes/unicorns/unicorns23&#34;&gt;#23&lt;/a&gt; A group of old men discusses a book about the natural philosophy of Isaac Newton and laments their lack of success, reflecting on the similarities between the book they are reading and the letters from Leibniz to Sophie de Hannover and wishing they had better written a book called &amp;quot;Quantum Mechanics for Old Men&amp;quot; instead.&lt;/p&gt;
&lt;p&gt;&lt;a href=&#34;https://carlesbellver.net/contes/unicorns/unicorns24&#34;&gt;#24&lt;/a&gt; The text talks about rumors surrounding a manual with a wrongly numbered page that contained instructions on how to create a small atomic bomb, which the protagonist believed and tried to replicate, resulting in an explosion, causing the group to abandon their atomic experiment and return to reading Paracelsus.&lt;/p&gt;
&lt;p&gt;&lt;a href=&#34;https://carlesbellver.net/contes/unicorns/unicorns25&#34;&gt;#25&lt;/a&gt; The text talks about the Tibetan concept of tulpa, which is the ability to create objects or even living beings with the energy of one&#39;s mind, and the narrator initially scoffs at the concept but later receives a box containing a creature, which he believes to be a tulpa.&lt;/p&gt;
&lt;p&gt;&lt;a href=&#34;https://carlesbellver.net/contes/unicorns/unicorns26&#34;&gt;#26&lt;/a&gt; The protagonist visits the immigration office on a campus where his colleague&#39;s servant had disappeared, and the immigration officer appears disinterested and spends more time examining the protagonist&#39;s passport than interrogating him, and the missing servant was a heroin addict.&lt;/p&gt;
&lt;p&gt;&lt;a href=&#34;https://carlesbellver.net/contes/unicorns/unicorns27&#34;&gt;#27&lt;/a&gt; The author visits a Masonic museum in Innsmouth and discovers live specimens of a Polynesian marine mammal, a giant, grotesque sea rat swimming in a dirty aquarium, finding it sinister and leaving quickly.&lt;/p&gt;
&lt;p&gt;&lt;a href=&#34;https://carlesbellver.net/contes/unicorns/unicorns28&#34;&gt;#28&lt;/a&gt; The text describes a moment where the author and an Irish companion observe the chaos in the night sky that is disrupting the order of the constellations and reach for whiskey to calm themselves and be able to enjoy the stars again.&lt;/p&gt;
&lt;p&gt;&lt;a href=&#34;https://carlesbellver.net/contes/unicorns/unicorns29&#34;&gt;#29&lt;/a&gt; The text tells the story of a person who takes empathy and depression tests with his roommate&#39;s psychology student friend, resulting in a sour relationship after mistakenly calling the roommate &amp;quot;Valia&amp;quot; after smoking hashish.&lt;/p&gt;
&lt;p&gt;&lt;a href=&#34;https://carlesbellver.net/contes/unicorns/unicorns30&#34;&gt;#30&lt;/a&gt; The text describes a meeting between the narrator and a woman who he initially mistakes for someone else and later realizes he is in her apartment, hearing whispers and laughter from another room before deciding to leave and get some fresh air.&lt;/p&gt;
&lt;p&gt;&lt;a href=&#34;https://carlesbellver.net/contes/unicorns/unicorns31&#34;&gt;#31&lt;/a&gt; In 1926, one year before AT&amp;amp;T inaugurated the transatlantic connection with London, an anonymous entrepreneur opened a telephone service in New York for communicating with the dead, which was successful among wealthy people but was later revealed to spy on potential customers and had a large archive of private data.&lt;/p&gt;
&lt;p&gt;&lt;a href=&#34;https://carlesbellver.net/contes/unicorns/unicorns32&#34;&gt;#32&lt;/a&gt; The text tells a strange story about a phone call received by a woman named Bess, in which a voice on the other end sings a creepy variation of a song and whispers the word “believe” before hanging up.&lt;/p&gt;
&lt;p&gt;&lt;a href=&#34;https://carlesbellver.net/contes/unicorns/unicorns33&#34;&gt;#33&lt;/a&gt; The protagonist wakes up feeling chased from a dream, but is afraid to say the name of the chaser out loud.&lt;/p&gt;
&lt;p&gt;&lt;a href=&#34;https://carlesbellver.net/contes/unicorns/unicorns34&#34;&gt;#34&lt;/a&gt; A man receives a slave as an 18th birthday present, treats her well but she steals and disappears.&lt;/p&gt;
&lt;p&gt;&lt;a href=&#34;https://carlesbellver.net/contes/unicorns/unicorns35&#34;&gt;#35&lt;/a&gt; A story about a prostitute business owned by a reputed witch who disappeared, leading to bad endings for the sex workers.&lt;/p&gt;
&lt;p&gt;&lt;a href=&#34;https://carlesbellver.net/contes/unicorns/unicorns36&#34;&gt;#36&lt;/a&gt; A comical seminar on graphology with an intelligent instructor who analyzes a piece of torn paper before asking the narrator to leave.&lt;/p&gt;
&lt;p&gt;&lt;a href=&#34;https://carlesbellver.net/contes/unicorns/unicorns37&#34;&gt;#37&lt;/a&gt; The fascination with vanished civilizations is discussed, and the idea of secrets and mysteries associated with origins is mentioned.&lt;/p&gt;
&lt;p&gt;&lt;a href=&#34;https://carlesbellver.net/contes/unicorns/unicorns38&#34;&gt;#38&lt;/a&gt; The text discusses the Mars region of Cydonia and mentions a fake medieval text that was found to contain fraud.&lt;/p&gt;
&lt;p&gt;&lt;a href=&#34;https://carlesbellver.net/contes/unicorns/unicorns39&#34;&gt;#39&lt;/a&gt; A character named Asenath has controversial aquatic structure theories, and advises the narrator to leave a meeting place that is a &amp;quot;house for the insane&amp;quot;.&lt;/p&gt;
&lt;p&gt;&lt;a href=&#34;https://carlesbellver.net/contes/unicorns/unicorns40&#34;&gt;#40&lt;/a&gt; Remains from the Great Sandy Desert analyzed using radiometric dating suggest hallways that are hundreds of millions of years older than Earth itself, leading to speculation about extraterrestrial civilizations.&lt;/p&gt;
&lt;p&gt;&lt;a href=&#34;https://carlesbellver.net/contes/unicorns/unicorns41&#34;&gt;#41&lt;/a&gt; The story of a woman named N. M., a doctor in mathematics and psychology and exobiology lab leader, who rejected a French physicist&#39;s advance and calls to betray the USSR.&lt;/p&gt;
&lt;p&gt;&lt;a href=&#34;https://carlesbellver.net/contes/unicorns/unicorns42&#34;&gt;#42&lt;/a&gt; A person wakes up in someone else&#39;s body and navigates the discomfort of new relationships and unfamiliar surroundings.&lt;/p&gt;
&lt;p&gt;&lt;a href=&#34;https://carlesbellver.net/contes/unicorns/unicorns43&#34;&gt;#43&lt;/a&gt; A woman meets a cosmonaut and an old childhood acquaintance at a robotics demonstration, and the text suggests a complex relationship between the characters.&lt;/p&gt;
&lt;p&gt;&lt;a href=&#34;https://carlesbellver.net/contes/unicorns/unicorns44&#34;&gt;#44&lt;/a&gt; The author describes a chance encounter with a woman as their &amp;quot;demon&amp;quot;, and feeling embarrassed after being tricked and falling off a chair.&lt;/p&gt;
&lt;p&gt;&lt;a href=&#34;https://carlesbellver.net/contes/unicorns/unicorns45&#34;&gt;#45&lt;/a&gt; The main character is unable to understand human mating rituals and describes an encounter where a man criticizes a woman&#39;s behavior after they slept together.&lt;/p&gt;
&lt;p&gt;&lt;a href=&#34;https://carlesbellver.net/contes/unicorns/unicorns46&#34;&gt;#46&lt;/a&gt; The text discusses the book &amp;quot;Heavenly Emporium&amp;quot;, its authenticity, and how different people may perceive reality.&lt;/p&gt;
&lt;p&gt;&lt;a href=&#34;https://carlesbellver.net/contes/unicorns/unicorns47&#34;&gt;#47&lt;/a&gt; A slave discovers a demon replacing her owner, a rich merchant, and the demon is eventually killed.&lt;/p&gt;
&lt;p&gt;&lt;a href=&#34;https://carlesbellver.net/contes/unicorns/unicorns48&#34;&gt;#48&lt;/a&gt; A traveler visits a small travel agency and sees a dark storage room with old items before being brought back to reality by the worker&#39;s comment about their limited futures.&lt;/p&gt;
&lt;p&gt;&lt;a href=&#34;https://carlesbellver.net/contes/unicorns/unicorns49&#34;&gt;#49&lt;/a&gt; A writer with writer&#39;s block researches the history of his computer setup and discovers it is a Timex Sinclair 1000, discussing it with a colleague for additional details.&lt;/p&gt;
&lt;p&gt;&lt;a href=&#34;https://carlesbellver.net/contes/unicorns/unicorns50&#34;&gt;#50&lt;/a&gt; An individual addicted to writing is in a rehabilitation program where he writes for 30 minutes a day and resists the urge to write a novel, jokingly mentioning his drinking.&lt;/p&gt;
&lt;p&gt;&lt;a href=&#34;https://carlesbellver.net/contes/unicorns/unicorns51&#34;&gt;#51&lt;/a&gt; Grace B. M. Hopper was the first person to identify an insect as causing errors in a computer, which can provoke unexpected responses in human brains and be creatively freeing.&lt;/p&gt;
&lt;p&gt;&lt;a href=&#34;https://carlesbellver.net/contes/unicorns/unicorns52&#34;&gt;#52&lt;/a&gt; A representative shows off a new typewriter with a &amp;quot;soul,&amp;quot; but the narrator thinks the future belongs to computers and becomes lost in thought, comparing it to a shiny beetle.&lt;/p&gt;
&lt;p&gt;&lt;a href=&#34;https://carlesbellver.net/contes/unicorns/unicorns53&#34;&gt;#53&lt;/a&gt; The mysterious &amp;quot;andromina&amp;quot; uses quantum mechanics to measure the proportion of nearby events that are actually happening, but its function is not fully understood and it consistently has low measurements except in dreams.&lt;/p&gt;
&lt;p&gt;&lt;a href=&#34;https://carlesbellver.net/contes/unicorns/unicorns54&#34;&gt;#54&lt;/a&gt; A museum acquired a mummy of unclear origin, believed to be from a Native American tribe, and the author notes that a visitor resembles the mummy.&lt;/p&gt;
&lt;p&gt;&lt;a href=&#34;https://carlesbellver.net/contes/unicorns/unicorns55&#34;&gt;#55&lt;/a&gt; Reports of excavations in a remote archaeological site in the Himalayas, Kavishnanda, reveal a deep well with multiple sets of stairs and an ominous presence named Zura.&lt;/p&gt;
&lt;p&gt;&lt;a href=&#34;https://carlesbellver.net/contes/unicorns/unicorns56&#34;&gt;#56&lt;/a&gt; Danvers, a Miskatonic student, realizes notes he dictated are abominable perversions and signs a contract at dawn despite howling in fear.&lt;/p&gt;
&lt;p&gt;&lt;a href=&#34;https://carlesbellver.net/contes/unicorns/unicorns57&#34;&gt;#57&lt;/a&gt; There are rumors that Danvers may be a spy or informant due to his travels, and he expresses disgust towards &amp;quot;African primitivism&amp;quot; during his search for the skull of a cyclops in Spain&#39;s Mediterranean coast.&lt;/p&gt;
&lt;p&gt;&lt;a href=&#34;https://carlesbellver.net/contes/unicorns/unicorns58&#34;&gt;#58&lt;/a&gt; Two people discuss war and patriotism, with one boasting of participating from a desk and the other arguing against war due to the sacrifice of democracy and perpetuation of fascism in foreign governments.&lt;/p&gt;
&lt;p&gt;&lt;a href=&#34;https://carlesbellver.net/contes/unicorns/unicorns59&#34;&gt;#59&lt;/a&gt; Characters contemplate the afterlife while being transported on a wagon with other dead bodies, and the story ends with a count of the number of bodies.&lt;/p&gt;
&lt;p&gt;&lt;a href=&#34;https://carlesbellver.net/contes/unicorns/unicorns60&#34;&gt;#60&lt;/a&gt; The creation of a fictitious language called Catalan is described, based on a dialect spoken by peasants with a grammar and lexicon created from scratch, and remarks are made on the esoteric undertones of the enterprise.&lt;/p&gt;
&lt;p&gt;&lt;a href=&#34;https://carlesbellver.net/contes/unicorns/unicorns61&#34;&gt;#61&lt;/a&gt; A person hears a group of people discussing needing a rope or cyanide for suicide, and later discusses the possibility with someone in a makeshift office in a boiler room.&lt;/p&gt;
&lt;p&gt;&lt;a href=&#34;https://carlesbellver.net/contes/unicorns/unicorns62&#34;&gt;#62&lt;/a&gt; The authenticity of unicorn horns is discussed, including the possibility that many sold in the Middle Ages were actually narwhal tusks.&lt;/p&gt;
&lt;p&gt;&lt;a href=&#34;https://carlesbellver.net/contes/unicorns/unicorns63&#34;&gt;#63&lt;/a&gt; The author visits a degraded apartment building and sees someone he used to know, Valérie, who is holding a mirror as if waiting for a unicorn.&lt;/p&gt;
&lt;p&gt;&lt;a href=&#34;https://carlesbellver.net/contes/unicorns/unicorns64&#34;&gt;#64&lt;/a&gt; A group of explorers search for a lost city in the jungle, discussing ancient myths and legends regarding the city, and the dreamer wakes up realizing lost cities, like lost loves, can never be found again.&lt;/p&gt;
&lt;p style=&#34;text-align: center;&#34;&gt;/END&lt;/p&gt;
&lt;/div&gt;</description>
    </item>
    
    <item>
      <title>Amour fou</title>
      <link>https://carlesbellver.net/contes/unicorns/unicorns45/</link>
      <pubDate>Sat, 25 Apr 2020 00:00:00 +0000</pubDate>
      
      <guid>https://carlesbellver.net/contes/unicorns/unicorns45/</guid>
      <description>&lt;img class=&#34;emoji&#34; src=&#34;https://carlesbellver.net/contes/unicorns/twemoji/1f942.svg&#34; /&gt;
&lt;p&gt;—Declare per endavant la meua ineptitud per a entendre els rituals d’aparellament humans. Així que tot el que en puga dir s’hauria de posar entre parèntesis.&lt;/p&gt;
&lt;p&gt;—Em consta que ell li feia la cort de manera insistent.&lt;/p&gt;
&lt;p&gt;—Insistent i exasperant.&lt;/p&gt;
&lt;p&gt;—El cas és que ella va demostrar paciència. El refusava &lt;em&gt;sempre&lt;/em&gt; amb molt de tacte. Fins que una nit, un cap de setmana… Bé, celebraven una festa en una casa de camp de la seua família, a dues hores de París…&lt;/p&gt;
&lt;p&gt;—&lt;em&gt;Très bourgeois&lt;/em&gt;.&lt;/p&gt;
&lt;p&gt;—I pràcticament el va arrossegar al dormitori.&lt;/p&gt;
&lt;p&gt;—Es va realitzar el seu desig, doncs.&lt;/p&gt;
&lt;p&gt;—Però l’experiència no va resultar tal com esperava. Dilluns següent es va estendre en els detalls de la seua decepció, d’una manera gens respectuosa per a la intimitat d’ella. Diguem que no se la imaginava tan fogosa i desinhibida.&lt;/p&gt;
&lt;p&gt;—Quin tros d’idiota.&lt;/p&gt;
&lt;p&gt;—I encara en podia ser més. Dimarts s’havia refet i estava segur que ella va fingir, que es va portar &lt;em&gt;com una puta&lt;/em&gt; només per desplaure’l i que la deixara estar. No em coneix, va dir, no em rendiré tan fàcilment.&lt;/p&gt;
</description>
    </item>
    
    <item>
      <title>Bugs</title>
      <link>https://carlesbellver.net/contes/unicorns/unicorns51/</link>
      <pubDate>Sat, 25 Apr 2020 00:00:00 +0000</pubDate>
      
      <guid>https://carlesbellver.net/contes/unicorns/unicorns51/</guid>
      <description>&lt;img class=&#34;emoji&#34; src=&#34;https://carlesbellver.net/contes/unicorns/twemoji/1f41b.svg&#34; /&gt;
&lt;p&gt;—Grace B. M. Hopper, oficial de marina i professora a Harvard, va ser la primera a identificar un insecte com a origen dels errors d’un ordinador. L’arna que pertorbava el funcionament del Mark II es conserva al Naval Surface Warfare Center de Dahlgren, Virgínia.&lt;/p&gt;
&lt;p&gt;—Però l’insecte no era senzillament la causa dels errors, sinó la seua materialització vivent. Els errors del programari s’hi encarnaven i creaven un camp de distorsió de la realitat veritablement extrem.&lt;/p&gt;
&lt;p&gt;—L’encarnació del caos i la corrupció del logos.&lt;/p&gt;
&lt;p&gt;—Per això calia extraure l’arna amb tanta cura.&lt;/p&gt;
&lt;p&gt;—Sense menystenir mai el potencial creatiu del caos. L’ARPA recull aquesta mena d’insectes des de 1958. Els experiments han corroborat que provoquen respostes inesperades també en cervells humans, no sols electrònics. Alliberen la imaginació en tots els camps del pensament, l’acció i les arts.&lt;/p&gt;
&lt;p&gt;(No hauria calgut esperar que, després d’esmerçar dues setmanes a informar-se i debatre sobre ordinadors, arribaren a conclusions d’allò més convencionals.)&lt;/p&gt;
</description>
    </item>
    
    <item>
      <title>Clark Nova</title>
      <link>https://carlesbellver.net/contes/unicorns/unicorns52/</link>
      <pubDate>Sat, 25 Apr 2020 00:00:00 +0000</pubDate>
      
      <guid>https://carlesbellver.net/contes/unicorns/unicorns52/</guid>
      <description>&lt;img class=&#34;emoji&#34; src=&#34;https://carlesbellver.net/contes/unicorns/twemoji/2328.svg&#34; /&gt;
&lt;p&gt;Mentre teclejava el text d’ahir, un representant de màquines d’escriure ensenyava a Rice el seu últim model.&lt;/p&gt;
&lt;p&gt;—Oblideu el bloqueig creatiu. Cregueu-me, aquest aparell té ànima. Pareix que estiga viu i que us parle. Us dictarà les paraules que necessiteu.&lt;/p&gt;
&lt;p&gt;Passava la mà per damunt de les tecles, com si les acaronara. L’aparell tenia una forma particular, arredonida, i era d’un color negre lluent i untuós. Em recordava un escarabat gegant, ominós i atraient alhora. La palanca del carro es dreçava com una antena. De sobte, em vaig adonar que m’havia quedat absort i que el representant em mirava de reüll, mentre continuava lloant el producte i intentava vendre’l a Rice. Però em feia l’efecte que en realitat em parlava a mi.&lt;/p&gt;
&lt;p&gt;—No hi ha res a fer —va dir Rice—. El futur pertany als computadors.&lt;/p&gt;
&lt;p&gt;A la nit no podia dormir. Sentia que algú m’observava. Em vaig alçar i em vaig abocar a la finestra. A baix, entre els salzes, el representant m’aguaitava. Portava la màquina sota el braç, dins de la seua funda.&lt;/p&gt;
</description>
    </item>
    
    <item>
      <title>Comptador de realitat</title>
      <link>https://carlesbellver.net/contes/unicorns/unicorns53/</link>
      <pubDate>Sat, 25 Apr 2020 00:00:00 +0000</pubDate>
      
      <guid>https://carlesbellver.net/contes/unicorns/unicorns53/</guid>
      <description>&lt;img class=&#34;emoji&#34; src=&#34;https://carlesbellver.net/contes/unicorns/twemoji/1f39b.svg&#34; /&gt;
&lt;p&gt;Havia comprat aquella andròmina a algú que assegurava haver treballat com a secretari de Von Braun i que l’oferia, entre d’altres &lt;em&gt;souvenirs&lt;/em&gt; o &lt;em&gt;memorabilia&lt;/em&gt;, per un preu elevadíssim. Ningú sabia del cert com funcionava. Se suposava que era un instrument que procedia de l’Alemanya nazi, d’aquell període en què va florir una ciència estranya, amb aplicacions insòlites i cruels.&lt;/p&gt;
&lt;p&gt;—Mitjançant un ús imaginatiu de la funció d’ona de la mecànica quàntica, es pot mesurar la proporció d’esdeveniments propers que s’estan esdevenint &lt;em&gt;realment&lt;/em&gt;.&lt;/p&gt;
&lt;p&gt;Això va dir. Em va fer l’efecte que el mateix Schrödinger se’n reia en silenci amb mi, i que Einstein s’estirava els cabells. &lt;em&gt;C’est pataphysique…&lt;/em&gt;&lt;/p&gt;
&lt;p&gt;—El que em té confós és que els mesuraments han estat consistentment baixos tots els dies, d’un 20 a un 30 %. Però quan l’utilitze en somni, l’agulla se sol aturar cap al 90 %.&lt;/p&gt;
&lt;p&gt;Vaig fer petar els dits diverses vegades. Fins i tot el vaig pessigar. No trobava la manera d’aconseguir que ens despertàrem, ni ell, ni jo.&lt;/p&gt;
</description>
    </item>
    
    <item>
      <title>El malson de debò és aquest</title>
      <link>https://carlesbellver.net/contes/unicorns/unicorns22/</link>
      <pubDate>Sat, 25 Apr 2020 00:00:00 +0000</pubDate>
      
      <guid>https://carlesbellver.net/contes/unicorns/unicorns22/</guid>
      <description>&lt;img class=&#34;emoji&#34; src=&#34;https://carlesbellver.net/contes/unicorns/twemoji/1f9b7.svg&#34; /&gt;
&lt;p&gt;Una nit vaig somniar que li implorava que em perdonara i ella es mofava de mi. Taral·lejava una cançoneta, feia una cabriola i em clavava les dents a la mà. Però tornar a veure la seua cara radiant em va causar una impressió molt més forta que la mossegada.&lt;/p&gt;
&lt;p&gt;Una altra nit rebia un telegrama. Per alguna raó estava segur que l’enviava ella. M’esforçava a llegir el missatge, i les lletres, la frase, prenien forma davant dels meus ulls. Et perdone, em deia, però m’estime més no tornar a veure’t mai.&lt;/p&gt;
&lt;p&gt;Havien passat molts anys. Jo era vell, ella també, i amb prou feines ens reconeixíem, però sabíem, ambdós, que érem nosaltres. Em contava que tenia una filla i un fill, i nets. Jo intentava explicar-me i ella es mostrava perplexa. M’aclaria que no em va culpar mai, que entenia que les circumstàncies van ser despietades i que se’n condolia. Ens abraçàvem, sota la benèvola vigilància del seu marit, mestre jubilat com ella.&lt;/p&gt;
&lt;p&gt;Recorde que una vegada em va dir que si ho somniaves ja no passava.&lt;/p&gt;
</description>
    </item>
    
    <item>
      <title>El triangle</title>
      <link>https://carlesbellver.net/contes/unicorns/unicorns43/</link>
      <pubDate>Sat, 25 Apr 2020 00:00:00 +0000</pubDate>
      
      <guid>https://carlesbellver.net/contes/unicorns/unicorns43/</guid>
      <description>&lt;img class=&#34;emoji&#34; src=&#34;https://carlesbellver.net/contes/unicorns/twemoji/26a0.svg&#34; /&gt;
&lt;p&gt;Acabava d’unir-se al laboratori quan s’hi va trobar amb Ismaïl, el cosmonauta d’origen bordurià, peó de l’estratègia d’internacionalització del Kremlin. Van coincidir en una demostració de la unitat de robòtica. Mentre el giny de múltiples potes es desplaçava pel terra com una aranya, Irina es va adonar que algú l’observava a ella. Els seus ulls es van creuar amb els ulls d’ell, la primera vegada de moltes. Però ambdós van ser conscients aleshores que els traspassava l’esguard inquisitiu d’Ivan Istotxnikov, que arribaria a coronel i es perdria a l’espai, anys enllà, pilotant la Soyuz 2. Irina i Ivan es van conèixer quan eren menuts, en ser evacuats a Kazan, i no s’havien tornat a veure des de la guerra.&lt;/p&gt;
&lt;p&gt;En aquell instant, sense que ho saberen encara, s’estava definint la geometria de les seues relacions mútues. Però era una geometria anòmala, no euclidiana. L’ambivalència d’un dels angles, la inexplicable i fantasmal presència de Carter, feia que sumaren, evidentment, més de cent-vuitanta graus.&lt;/p&gt;
</description>
    </item>
    
    <item>
      <title>Les mars del sud</title>
      <link>https://carlesbellver.net/contes/unicorns/unicorns27/</link>
      <pubDate>Sat, 25 Apr 2020 00:00:00 +0000</pubDate>
      
      <guid>https://carlesbellver.net/contes/unicorns/unicorns27/</guid>
      <description>&lt;img class=&#34;emoji&#34; src=&#34;https://carlesbellver.net/contes/unicorns/twemoji/1f9dc.svg&#34; /&gt;
&lt;p&gt;En el meu primer dia lliure, vaig planejar una excursió en tren per la rodalia d’Arkham. L’únic episodi remarcable d’aquesta breu escapada s’esdevingué a Innsmouth. El museu d’història estava dedicat sobretot a un orde maçònic local, però el seu tresor més preat eren uns exemplars d’un mamífer marí, originari de la Polinèsia i radicat allí arran del comerç del segle XIX.&lt;/p&gt;
&lt;p&gt;Exemplars vius, vull dir. Miss Tilton, conservadora del museu, em va guiar fins a l’entrada d’un passadís que pareixia descendir gradualment sota el Manuxet. Darrere d’un finestral de vidre, en una sala semicircular escassament il·luminada, nedava la malaurada criatura. Vaig suposar que les tenebres n’ocultaven d’altres semblants.&lt;/p&gt;
&lt;p&gt;Em va fer pensar en sirenes i en manatís. Però allò era pitjor. Molt més sinistre. Una rata marina, gegantesca, en un aquari brut. Quan em vaig adonar que era quasi l’hora de tancar, i que havíem passat massa temps mirant-nos l’un a l’altre, vaig marxar corrents d’aquell &lt;em&gt;Jardin des Plantes&lt;/em&gt; gòtic.&lt;/p&gt;
</description>
    </item>
    
    <item>
      <title>Manual d’instruccions</title>
      <link>https://carlesbellver.net/contes/unicorns/unicorns12/</link>
      <pubDate>Sat, 25 Apr 2020 00:00:00 +0000</pubDate>
      
      <guid>https://carlesbellver.net/contes/unicorns/unicorns12/</guid>
      <description>&lt;img class=&#34;emoji&#34; src=&#34;https://carlesbellver.net/contes/unicorns/twemoji/1f5c4.svg&#34; /&gt;
&lt;p&gt;Quan tenia tretze anys, em vaig passar l’estiu reclòs a la biblioteca municipal. Les primeres setmanes, les enciclopèdies van calmar —sense assaciar-la— la meua curiositat intel·lectual. I després, quin buit a l’ànima —o entre l’estómac i el pit, on la posaven els grecs— quan vaig haver enllestit cada tom, per ordre, de la A a la Z. Va ser amb disgust i amb mandra —a falta de res millor— que vaig emprendre el prestatge de les novel·les. Per a sorpresa meua, abans d’arribar a Camus ja començava a albirar, com una revelació, que tenia davant dels ulls l’anhelat manual d’instruccions, la clau amb la qual desxifrar el què, el perquè i la resta d’interrogants sobre la gent que m’envoltava: tots els misteris que fins aleshores m’havien estat vedats.&lt;/p&gt;
&lt;p&gt;(El mapa no és el territori i les novel·les no són la vida, però alimenten l’esperança de no perdre-m’hi.)&lt;/p&gt;
&lt;p&gt;(I l’emoció estètica? Això seria una altra història, una segona troballa, tan fortuïta com aquesta, esdevinguda en un prestatge adjacent.)&lt;/p&gt;
</description>
    </item>
    
    <item>
      <title>Materials de construcció</title>
      <link>https://carlesbellver.net/contes/unicorns/unicorns40/</link>
      <pubDate>Sat, 25 Apr 2020 00:00:00 +0000</pubDate>
      
      <guid>https://carlesbellver.net/contes/unicorns/unicorns40/</guid>
      <description>&lt;img class=&#34;emoji&#34; src=&#34;https://carlesbellver.net/contes/unicorns/twemoji/1f9f1.svg&#34; /&gt;
&lt;p&gt;Ens van ensenyar els fragments de les restes del Gran Desert Arenós. Pareixien enderrocs. Més avant, Carter diria que eren, exactament, això, i que probablement algú els havia enganyat. Atwood va explicar que n’havien sotmès una mostra a la mateixa tècnica de datació radiomètrica amb què s’havia determinat l’edat de la Terra en 4.540 milions d’anys, i que el resultat havia estat sorprenent i desconcertant, perquè aquelles cambres cúbiques i els rectes passadissos haurien de ser, com a mínim, centenars de milions d’anys més vells que el nostre planeta.&lt;/p&gt;
&lt;p&gt;Dyer, entusiasmat, fantasiejava:&lt;/p&gt;
&lt;p&gt;—Que en aquesta obra ciclòpia s’utilitzaren materials anteriors a la formació de la Terra, apunta necessàriament a una civilització extraterrestre.&lt;/p&gt;
&lt;p&gt;Era tan gran la seua fe en la ciència, i en ells mateixos, que descartaven per principi cap errada en les proves, o en els supòsits en què es basaven aquestes. O, potser, havien desenvolupat una addicció d’allò més perillosa a les conclusions esbalaïdores.&lt;/p&gt;
</description>
    </item>
    
    <item>
      <title>Nomen sacrum</title>
      <link>https://carlesbellver.net/contes/unicorns/unicorns33/</link>
      <pubDate>Sat, 25 Apr 2020 00:00:00 +0000</pubDate>
      
      <guid>https://carlesbellver.net/contes/unicorns/unicorns33/</guid>
      <description>&lt;img class=&#34;emoji&#34; src=&#34;https://carlesbellver.net/contes/unicorns/twemoji/1f520.svg&#34; /&gt;
&lt;p&gt;&lt;em&gt;Years and years&lt;/em&gt; eren els mots finals que m’havien quedat gravats quan em vaig tornar a despertar.
Anys i anys, em repetia mentre em desensonyava, sense saber ja si feia referència al seu llarg sojorn al món o al temps que havia dedicat a encalçar-me.
Recordava només a mitges la seua murga.
La tenebror del somni m’oprimia i vaig decidir eixir a fer una passejada, en cerca de sol i aire fresc.
Aquella cara eixuta i la figura tibada eren les mateixes de sempre.
Tanmateix, alguna cosa nova s’havia esdevingut que em feia cavil·lar.
Hi havia una escletxa per on entrava la llum.
O no era llum, sinó una forma més elaborada de foscor.
Tenia, en resum, un pressentiment sobre la seua identitat.
El ressò d’un nom que evocava les piràmides i els espais interestel·lars em ballava pel cap, i en una altra època m’hauria rigut de la pueril superstició que m’impedia pronunciar-lo.
Però reconec —per més que em faça vergonya— que ara no gosaria dir-lo en veu alta, ni escriure’l en aquest full en lletres majúscules.&lt;/p&gt;
</description>
    </item>
    
    <item>
      <title>Permuta</title>
      <link>https://carlesbellver.net/contes/unicorns/unicorns42/</link>
      <pubDate>Sat, 25 Apr 2020 00:00:00 +0000</pubDate>
      
      <guid>https://carlesbellver.net/contes/unicorns/unicorns42/</guid>
      <description>&lt;img class=&#34;emoji&#34; src=&#34;https://carlesbellver.net/contes/unicorns/twemoji/1f504.svg&#34; /&gt;
&lt;p&gt;Eixint d’una cefalea aguda i un malson de túnels, es va despertar en l’entrellum d’una cambra desconeguda. A poc a poc va començar a recordar el viatge, la costa adriàtica, la cafeteria de l’hotel i la fredor de l’espia. Estava assegut i la torpor el paralitzava. Per un moment va pensar que es contemplava en un espill, però l’espill era més avall, sobre la taula, i reflectia la imatge d’ella. Acotant el cap, es va mirar, atònit.&lt;/p&gt;
&lt;p&gt;—Sí, Carter, és la meua anatomia, no la teua. Però no t’hi amoïnes, serà un intercanvi temporal.&lt;/p&gt;
&lt;p&gt;L’espill, és clar, estava connectat a les làmpades i al díode. Amb el motor en marxa resultava òbvia la funció dels engranatges de sota. Així que els roigs també havien aconseguit la seua part del botí i n’havien tret l’entrellat, on els nostres havien fracassat. Urgia refer-se. Ella, en el cos d’ell, havia encès una cigarreta i s’aguantava la tos. Com explicar-ho a Halsey, que l’havia advertit mil vegades que no tornara a fumar.&lt;/p&gt;
&lt;p&gt;Anticipava, més que mai, una difícil negociació.&lt;/p&gt;
</description>
    </item>
    
    <item>
      <title>Segon Congrés de Futurologia</title>
      <link>https://carlesbellver.net/contes/unicorns/unicorns41/</link>
      <pubDate>Sat, 25 Apr 2020 00:00:00 +0000</pubDate>
      
      <guid>https://carlesbellver.net/contes/unicorns/unicorns41/</guid>
      <description>&lt;img class=&#34;emoji&#34; src=&#34;https://carlesbellver.net/contes/unicorns/twemoji/1f3e8.svg&#34; /&gt;
&lt;p&gt;Les intervencions de N. M. —àlies Irina, del grec &lt;em&gt;eirēnē&lt;/em&gt;: pau— als debats del primer Congrés de Futurologia, a Balaklava, van fer inexcusable la seua participació al segon, un any després a Dubrovnik. Doctora en matemàtiques per la Universitat de Moscou, i en psicologia per l’Institut Pavlov de Leningrad, dirigia des de feia poc el laboratori d’exobiologia de la base secreta в/ч 26266.&lt;/p&gt;
&lt;p&gt;Carter, que suplantava un físic nuclear francès, s’entrevistà discretament amb ella a la cafeteria de l’hotel en què s’allotjava. Sense coneixement dels seus superiors, intentà —infructuosament— que traïra l’URSS i es canviara de bàndol. Però era una comunista convençuda, inexpugnable i astuta. Havien demanat cafè turc i &lt;em&gt;maraschino&lt;/em&gt;. Malgrat tot, no desistí de persuadir-la. En el seu informe, li dedicà frases de calculada ambigüitat.&lt;/p&gt;
&lt;p&gt;Quan aquests fets, inevitablement, transcendiren, comportaren la caiguda en desgràcia de Carter davant el Departament d’Estat, per tercera vegada i potser definitiva.&lt;/p&gt;
</description>
    </item>
    
    <item>
      <title>Sòsia</title>
      <link>https://carlesbellver.net/contes/unicorns/unicorns30/</link>
      <pubDate>Sat, 25 Apr 2020 00:00:00 +0000</pubDate>
      
      <guid>https://carlesbellver.net/contes/unicorns/unicorns30/</guid>
      <description>&lt;img class=&#34;emoji&#34; src=&#34;https://carlesbellver.net/contes/unicorns/twemoji/1f377.svg&#34; /&gt;
&lt;p&gt;Em vaig preguntar si era possible que s’assemblaren tant i que no foren la mateixa persona. Però, alhora, no tenia cap dubte que era una altra, gairebé oposada: els cabells més curts, més parisencs, la manera de vestir, més informal, i sobretot, la desimboltura bohèmia, la mancança d’afectació aristocràtica. Jo havia begut i fumat. Sentia una audàcia i una agilitat verbal segurament infundades. No em va sorprendre prou que em permetera acompanyar-la a casa seua. En la fosca intimitat dels seus llençols, em vaig convèncer que qualsevol semblança havia estat un miratge.&lt;/p&gt;
&lt;p&gt;A la matinada, després d’un seguit de malsons, em vaig despertar amb un ensurt i un atac d’asma. “Deixa’m dormir una estona”, va protestar, i em va empènyer fora del llit. Només llavors, mentre m’apujava els pantalons al rebedor, davant de l’espill i el pòster de turisme de la Dordonya, vaig reconèixer el pis. S’escoltava un xiuxiueig i una rialleta a l’altra cambra i vaig decidir marxar a respirar aire fresc, fins al migdia o al vespre.&lt;/p&gt;
</description>
    </item>
    
    <item>
      <title>Teràpia</title>
      <link>https://carlesbellver.net/contes/unicorns/unicorns50/</link>
      <pubDate>Sat, 25 Apr 2020 00:00:00 +0000</pubDate>
      
      <guid>https://carlesbellver.net/contes/unicorns/unicorns50/</guid>
      <description>&lt;img class=&#34;emoji&#34; src=&#34;https://carlesbellver.net/contes/unicorns/twemoji/1fa7a.svg&#34; /&gt;
&lt;p&gt;—Continues escrivint?&lt;/p&gt;
&lt;p&gt;—Això és com si preguntares a un alcohòlic si continua bevent.&lt;/p&gt;
&lt;p&gt;Es va estarrufar.&lt;/p&gt;
&lt;p&gt;—Què hi té a veure una cosa amb l’altra!&lt;/p&gt;
&lt;p&gt;—És exactament el mateix. L’addicció a l’escriptura ha estat inclosa en les classificacions de trastorns mentals de l’OMS i l’APA. Tècnicament s’anomena grafomania. I sí, continue escrivint, però intente deixar-ho. He començat un programa de deshabituació. Escric únicament a dosis molt mesurades, mil·limetrades. Trenta minuts diaris, mil vint-i-quatre caràcters exactes cada vegada.&lt;/p&gt;
&lt;p&gt;—Això és molt poc, no?&lt;/p&gt;
&lt;p&gt;—La quantitat precisa que a mi em convé, segons el mètode patentat pel MIT.&lt;/p&gt;
&lt;p&gt;—Doncs a mi em pareix una llàstima que no escrigues una novel·la.&lt;/p&gt;
&lt;p&gt;—Justament això intente evitar. A més d’una vulgaritat, seria senyal que no tinc remei. Qualsevol pot escriure una novel·la, com podràs comprovar a la primera llibreria de barri que trobes. Et confessaré que vaig estar a punt de caure en la temptació, però m’hi vaig saber resistir.&lt;/p&gt;
&lt;p&gt;—I la part del beure, com la portes?&lt;/p&gt;
</description>
    </item>
    
    <item>
      <title>Tornar a Paracels</title>
      <link>https://carlesbellver.net/contes/unicorns/unicorns24/</link>
      <pubDate>Sat, 25 Apr 2020 00:00:00 +0000</pubDate>
      
      <guid>https://carlesbellver.net/contes/unicorns/unicorns24/</guid>
      <description>&lt;img class=&#34;emoji&#34; src=&#34;https://carlesbellver.net/contes/unicorns/twemoji/2697.svg&#34; /&gt;
&lt;p&gt;—Una errada en la numeració de les pàgines feia que pareguera que en faltaven un parell. Van córrer rumors sobre el contingut censurat, eliminat a darrera hora amb el manual eixint d’impremta.&lt;/p&gt;
&lt;p&gt;—Com fabricar una petita bomba atòmica al garatge de casa, o a la teua cambra, amb el Laboratori Gilbert U-238…&lt;/p&gt;
&lt;p&gt;—Al cap i a la fi, el propòsit d’aquell joguet infantil era ensenyar a manipular materials radioactius i crear reaccions nuclears controlades.&lt;/p&gt;
&lt;p&gt;—Que la Universitat de Colúmbia en comprara unes quantes caixes va contribuir a alimentar la llegenda.&lt;/p&gt;
&lt;p&gt;—I el preu, 49,50 dòlars, era un dineral als anys cinquanta.&lt;/p&gt;
&lt;p&gt;—Ellery s’ho va empassar. Amb un grup d’estudiants, es van tancar i van intentar replicar les receptes secretes aplicant enginyeria inversa. Al vespre del segon dia es va escoltar l’esclafit.&lt;/p&gt;
&lt;p&gt;—Jo no vaig sentir res. Sóc dur d’orella.&lt;/p&gt;
&lt;p&gt;—Amb prou feines es van mascarar les bates. I amb això van donar per acabat el seu afer amb l’àtom. Ja es podien tornar a concentrar en la lectura de Paracels.&lt;/p&gt;
</description>
    </item>
    
    <item>
      <title>Un farsant</title>
      <link>https://carlesbellver.net/contes/unicorns/unicorns38/</link>
      <pubDate>Sat, 25 Apr 2020 00:00:00 +0000</pubDate>
      
      <guid>https://carlesbellver.net/contes/unicorns/unicorns38/</guid>
      <description>&lt;img class=&#34;emoji&#34; src=&#34;https://carlesbellver.net/contes/unicorns/twemoji/1f52d.svg&#34; /&gt;
&lt;p&gt;—Els mapes de Schiaparelli van ser una temptativa notable, però la millor cartografia de Mart continua sent aquesta. I les imatges de la sonda Viking no han fet més que confirmar-ho.&lt;/p&gt;
&lt;p&gt;Es va aturar en un full per mostrar-nos el croquis de la regió de Cydonia, dins l’Acidalia Planitia i a la vora dels altiplans d’Arabia Terra. Va assenyalar una zona amb el llapis.&lt;/p&gt;
&lt;p&gt;—Evidentment això —va explicar— no és pas cap cara, sinó un simple joc d’ombres. Però les piràmides hi són.&lt;/p&gt;
&lt;p&gt;Als marges, em van cridar l’atenció les inscripcions en un alfabet desconegut i els dibuixos d’animals i plantes fantàstics. Aquestes pàgines havien estat calcades d’un text medieval, que al seu torn era una còpia apòcrifa de fragments dels cèlebres &lt;em&gt;Manuscrits pnakòtics&lt;/em&gt;, incomprensibles i imaginaris.&lt;/p&gt;
&lt;p&gt;—Van fer una bona feinada, aquells dos postgraduats.&lt;/p&gt;
&lt;p&gt;Vaig observar els noms a la carpeta: Sagan i Hoagland. I la data: juny de 1958. Molt abans que la NASA hi enviara un coet.&lt;/p&gt;
&lt;p&gt;—Bé, un d’ells no era més que un farsant. Un manifasser.&lt;/p&gt;
</description>
    </item>
    
    <item>
      <title>Nova edició 48K d’Unicorns</title>
      <link>https://carlesbellver.net/2019/10/06/nova-edici-k.html</link>
      <pubDate>Sun, 06 Oct 2019 07:06:00 +0000</pubDate>
      
      <guid>https://carlesbellver.net/2019/10/06/nova-edici-k.html</guid>
      <description>&lt;p&gt;Només a Internet. No espereu trobar &lt;a href=&#34;http://carlesbellver.net/contes/unicorns/&#34;&gt;una meravella com aquesta&lt;/a&gt; a les llibreries.&lt;/p&gt;
&lt;p&gt;Fa una mica menys d’un any, sota el títol &lt;a href=&#34;http://carlesbellver.net/contes/unicorns/&#34;&gt;Unicorns&lt;/a&gt;, vaig publicar quaranta-dues proses amb una extensió exacta de 1.024 caràcters cadascuna. Exercicis d’estil, podríem dir-ne. Llavors en vaig dir improvisacions. El gust per la paradoxa.&lt;/p&gt;
&lt;p&gt;Ara n’hi he afegit sis més (42 + 6 = 48) que enllace a continuació:&lt;/p&gt;
&lt;p&gt;(18) &lt;a href=&#34;http://carlesbellver.net/contes/unicorns/unicorns18.html&#34;&gt;Ghosting&lt;/a&gt;. Existeix Arkham? Qui és més real, Lovecraft o Derleth?&lt;/p&gt;
&lt;p&gt;(26) &lt;a href=&#34;http://carlesbellver.net/contes/unicorns/unicorns26.html&#34;&gt;INS&lt;/a&gt;. La recerca oberta pel Servei d’Immigració i Naturalització, em va assegurar Danvers, seria merament rutinària.&lt;/p&gt;
&lt;p&gt;(39) &lt;a href=&#34;http://carlesbellver.net/contes/unicorns/unicorns39.html&#34;&gt;Wishful thinking&lt;/a&gt;. Una oportunitat de renovació per al claustre de la Miskatonic University?&lt;/p&gt;
&lt;p&gt;(55) &lt;a href=&#34;http://carlesbellver.net/contes/unicorns/unicorns55.html&#34;&gt;Die Grundlosigkeit&lt;/a&gt;. L’absència de fonament. Així als contraforts de l’Himàlaia com arreu de la civilització humana.&lt;/p&gt;
&lt;p&gt;(60) &lt;a href=&#34;http://carlesbellver.net/contes/unicorns/unicorns60.html&#34;&gt;Acció exterior&lt;/a&gt;. És el català un idioma? Un diàleg constructiu amb el secretari del cònsol.&lt;/p&gt;
&lt;p&gt;(61) &lt;a href=&#34;http://carlesbellver.net/contes/unicorns/unicorns61.html&#34;&gt;Adéu-siau&lt;/a&gt;. Tot esperant Nebaud a la sala de professorat.&lt;/p&gt;
&lt;img src=&#34;https://carlesbellver.net/uploads/2019/d6c450421e.jpg&#34; alt=&#34;Foto d’una còpia impresa d’un dels microcontes d’Unicorns: “Darrera defensa”&#34; /&gt;
&lt;p&gt;Vegeu ací una d’aquelles &lt;a href=&#34;http://carlesbellver.net/contes/unicorns/unicorns00.html&#34;&gt;impressions mig esvaïdes&lt;/a&gt; de la ZX Printer. Aquest seria, doncs, l’aspecte original d’un dels microrelats que Ch. B. va teclejar a Arkham, l’estiu de 1992, en un ordinador personal gairebé prehistòric.&lt;/p&gt;
</description>
    </item>
    
    <item>
      <title>Acció exterior</title>
      <link>https://carlesbellver.net/contes/unicorns/unicorns60/</link>
      <pubDate>Tue, 01 Oct 2019 00:00:00 +0000</pubDate>
      
      <guid>https://carlesbellver.net/contes/unicorns/unicorns60/</guid>
      <description>&lt;img class=&#34;emoji&#34; src=&#34;https://carlesbellver.net/contes/unicorns/twemoji/1f4d5.svg&#34; /&gt;
&lt;p&gt;—No seria, doncs, pròpiament un idioma?&lt;/p&gt;
&lt;p&gt;—Tan sols un dialecte, senyor —va reiterar el secretari del cònsol—. Un patuès xampurrejat per la pagesia.&lt;/p&gt;
&lt;p&gt;—Encara pitjor —vaig gosar intervenir-hi—, si em permeteu que discrepe. Un idioma, sí, però enterament fictici, amb gramàtica i lèxic creats &lt;em&gt;ex nihilo&lt;/em&gt; per filòlegs biliosos, a fi de satisfer deliris xovinistes i ànsies de notorietat. El súmmum d’aquesta conxorxa és l’obra d’un capellà mallorquí, continuada i acabada per un acòlit. Una mena d’atles que projecta una nació lingüística tripartida a través de les variacions geogràfiques d’aquella parla imaginària. La dimensió de l’empresa és tal que no es pot explicar si no s’interpreta en clau al·legòrica, fins i tot esotèrica o maçònica. No debades el seu promotor era paisà i deixeble del místic medieval Ramon Llull.&lt;/p&gt;
&lt;p&gt;Aquell mateix vespre, Rice es va afanyar a demanar per correu el &lt;em&gt;Diccionari Català-Valencià-Balear&lt;/em&gt;. Avui han arribat els deu volums en una caixa i ja ha començat a estudiar-los amb deler.&lt;/p&gt;
</description>
    </item>
    
    <item>
      <title>Adéu-siau</title>
      <link>https://carlesbellver.net/contes/unicorns/unicorns61/</link>
      <pubDate>Tue, 01 Oct 2019 00:00:00 +0000</pubDate>
      
      <guid>https://carlesbellver.net/contes/unicorns/unicorns61/</guid>
      <description>&lt;img class=&#34;emoji&#34; src=&#34;https://carlesbellver.net/contes/unicorns/twemoji/2620.svg&#34; /&gt;
&lt;p&gt;Tres colpets suaus a la porta de la sala de professorat vella de l’ala nord —la més discreta—, una pausa i tres colpets més. Sense trigar m’han demanat que passara. Sabia que m’esperaven. He lliurat el nou telegrama i he marxat fent una reverència mentre el conciliàbul s’informava.&lt;/p&gt;
&lt;p&gt;—Avui tampoc no podrà venir. Demà sens falta.&lt;/p&gt;
&lt;p&gt;M’he aturat un moment a fora per escoltar les primeres reaccions, abans de tornar a baixar per l’escala principal fins al vestíbul. Des d’allí he buscat una altra vegada la porteria, he agafat el passadís de darrere i l’escala de servei i en tombar al recolze he entrat a la cambra de calderes, on Nebaud ha establert provisionalment el seu centre d’operacions. Assegut davant de l’escriptori —improvisat amb un tauló i un parell de bidons buits—, jugava amb els titelles petits que ell mateix havia fabricat i als quals havia posat noms.&lt;/p&gt;
&lt;p&gt;—Què t’han dit?&lt;/p&gt;
&lt;p&gt;—Que els caldrà una bona corda per penjar-se dels salzes. O una ampolla de cianur.&lt;/p&gt;
&lt;p&gt;—A veure si aquesta vegada se’n fan l’ànim.&lt;/p&gt;
</description>
    </item>
    
    <item>
      <title>Die Grundlosigkeit</title>
      <link>https://carlesbellver.net/contes/unicorns/unicorns55/</link>
      <pubDate>Tue, 01 Oct 2019 00:00:00 +0000</pubDate>
      
      <guid>https://carlesbellver.net/contes/unicorns/unicorns55/</guid>
      <description>&lt;img class=&#34;emoji&#34; src=&#34;https://carlesbellver.net/contes/unicorns/twemoji/1f6d5.svg&#34; /&gt;
&lt;p&gt;Li havien arribat reports de les excavacions de l’Institut Urusvati, en una vall als contraforts occidentals de l’Himàlaia. Un enclavament arqueològic d’una riquesa extraordinària i d’una remota antiguitat. Coetani, potser, de Mohenjo-Daro? Es tractava, sens dubte, de la misteriosa Kavishnanda, ciutat bellament descrita pel Swami Panchadasi. Destacava, entre totes les troballes, la d’un pou al qual s’accedia descendint múltiples trams d’escales. A l’estil dels &lt;em&gt;baoli&lt;/em&gt; de Delhi —que continuen usant-se com a cisternes i banys—, però més primitiu i molt més profund. Carter va evocar per a nosaltres la memorable prosa del místic: els milers de graons, els pòrtics ombrívols, la negror i el borbolleig de l’aigua, l’amenaça de Zura, l’ens ominós al qual s’ofrenaven sacrificis.&lt;/p&gt;
&lt;p&gt;—Però ell mateix insinuava que Zura no existeix. És el buit, l’aigua fosca damunt de la qual s’assenta la civilització, el no-res que és a sota i ens sosté, disposat sempre a engolir-nos… I com ens podria sostenir el no-res?&lt;/p&gt;
</description>
    </item>
    
    <item>
      <title>Ghosting</title>
      <link>https://carlesbellver.net/contes/unicorns/unicorns18/</link>
      <pubDate>Tue, 01 Oct 2019 00:00:00 +0000</pubDate>
      
      <guid>https://carlesbellver.net/contes/unicorns/unicorns18/</guid>
      <description>&lt;img class=&#34;emoji&#34; src=&#34;https://carlesbellver.net/contes/unicorns/twemoji/1f47b.svg&#34; /&gt;
&lt;p&gt;La figura de Lovecraft —escriptor de Providence que va donar tractament de ficció a la Miskatonic University i a les més agosarades de les seues proeses científiques— ha projectat per molts anys l’ombra del dubte sobre aquest campus menor de l’Ivy League. Per al gran públic, Arkham i el seu &lt;em&gt;college&lt;/em&gt; serien tan quimèrics com Yoknapatawpha o Macondo, i les amenaces soterrades al gel antàrtic, o en impossibles records primordials, res més que divertiments ancorats en fantasies teosòfiques i psicodèliques.&lt;/p&gt;
&lt;p&gt;Millor així, accepten Armitage i companyia. Millor la ignorància de la xusma que ser arrossegats per una histèria col·lectiva. Al seu torn, ells tendeixen a negar que Lovecraft —cognom força improbable— haja existit mai, i presumeixen que els seus relats van ser obra d’un &lt;em&gt;ghost writer&lt;/em&gt; en nòmina del govern. Es perllonguen les discussions sobre la seua possible identitat. Les sospites apunten al pretès marmessor —August Derleth—, però en el fons tothom dubta també que ell, de fet, fora una persona real.&lt;/p&gt;
</description>
    </item>
    
    <item>
      <title>INS</title>
      <link>https://carlesbellver.net/contes/unicorns/unicorns26/</link>
      <pubDate>Tue, 01 Oct 2019 00:00:00 +0000</pubDate>
      
      <guid>https://carlesbellver.net/contes/unicorns/unicorns26/</guid>
      <description>&lt;img class=&#34;emoji&#34; src=&#34;https://carlesbellver.net/contes/unicorns/twemoji/1f3e2.svg&#34; /&gt;
&lt;p&gt;Hi havia una oficina del Servei d’Immigració i Naturalització dins del campus. Danvers va mirar de tranquil·litzar-me. La recerca que s’havia iniciat, em va assegurar, seria merament rutinària. Sospitava que algun company de departament havia denunciat la desaparició del seu criat només per fer-li la guitza. Sobretot, va insistir, no menciones l’assumpte de la caixa.&lt;/p&gt;
&lt;p&gt;Amb mi, l’oficial es va mostrar més prompte displicent. Va dedicar més temps a revisar el meu passaport que a interrogar-me. Danvers havia declarat abans. Es va empescar que el &lt;em&gt;xaval&lt;/em&gt; era xinès, que havia arribat a Arkham, procedent de Nova York, feia un parell de mesos, que després de donar-li feina va descobrir que era addicte a l’heroïna i que, en aquest període, no era la primera ni la segona vegada que s’escapolia uns quants dies seguits. Així m’ho va explicar més tard, a la porta de la Biblioteca. Em va parèixer una coartada convincent. La seua inventiva, també en qüestions pràctiques com aquestes, resulta sempre d’allò més sorprenent.&lt;/p&gt;
</description>
    </item>
    
    <item>
      <title>Wishful thinking</title>
      <link>https://carlesbellver.net/contes/unicorns/unicorns39/</link>
      <pubDate>Tue, 01 Oct 2019 00:00:00 +0000</pubDate>
      
      <guid>https://carlesbellver.net/contes/unicorns/unicorns39/</guid>
      <description>&lt;img class=&#34;emoji&#34; src=&#34;https://carlesbellver.net/contes/unicorns/twemoji/1f30a.svg&#34; /&gt;
&lt;p&gt;Es deia Asenath i els seus ulls massa clars, lleugerament ixents, no parpellejaven mai. Era, evidentment, oceanògrafa. Havia deixat arrere els quaranta anys, però per als estàndards de Miskatonic comptava com una jove promesa. Defensava teories poc ortodoxes —que havien tingut cert ressò— sobre les estructures submarines de Y’ha-nthlei, i el consell d’ancians local volia veure-hi la seua empremta intel·lectual. Una oportunitat de renovació: l’esperança d’un impossible &lt;em&gt;aggiornamento&lt;/em&gt;. Una vegada més, confonien desigs amb realitat. La conferència degué decebre’ls horriblement.&lt;/p&gt;
&lt;p&gt;Abans de marxar es va fixar en mi. Entre esguards d’incredulitat i desdeny, amb molt de gust vaig acompanyar-la mentre esperava el taxi.&lt;/p&gt;
&lt;p&gt;—Faça’s un favor —em va dir— i fota el camp tan prompte com puga. Açò no és una universitat. El que han alçat ací aquests seqüaços de Charles Fort és una casa de boigs.&lt;/p&gt;
&lt;p&gt;La meua beca, vaig tranquil·litzar-la, no durarà molt. Però no vaig gosar confessar-li que frisava per tocar el dos.&lt;/p&gt;
</description>
    </item>
    
    <item>
      
      <link>https://carlesbellver.net/2019/06/07/miskatonic-university-digital.html</link>
      <pubDate>Fri, 07 Jun 2019 18:30:00 +0000</pubDate>
      
      <guid>https://carlesbellver.net/2019/06/07/miskatonic-university-digital.html</guid>
      <description>&lt;p&gt;Miskatonic University Digital Strategy Plan. Main themes:&lt;/p&gt;
&lt;ol&gt;
&lt;li&gt;Cryptography&lt;/li&gt;
&lt;li&gt;Deep Web &amp;amp; Dark Web&lt;/li&gt;
&lt;li&gt;Quantum Computing&lt;/li&gt;
&lt;li&gt;Viruses &amp;amp; Malware&lt;/li&gt;
&lt;li&gt;Esoteric Programming Languages&lt;/li&gt;
&lt;li&gt;InterPlanetary File System&lt;/li&gt;
&lt;li&gt;Internet of Evil Things&lt;/li&gt;
&lt;/ol&gt;
</description>
    </item>
    
    <item>
      <title>Del Déu de Berkeley a la cadena de blocs i viceversa</title>
      <link>https://carlesbellver.net/2019/02/10/del-du-de.html</link>
      <pubDate>Sun, 10 Feb 2019 17:00:00 +0000</pubDate>
      
      <guid>https://carlesbellver.net/2019/02/10/del-du-de.html</guid>
      <description>&lt;p&gt;Notes per al segment central d’un conte o novel·la curta que segurament no escriuré.&lt;/p&gt;
&lt;h2 id=&#34;1710&#34;&gt;1710&lt;/h2&gt;
&lt;p&gt;&lt;em&gt;Esse est percipi&lt;/em&gt;, ser és ser percebut. Berkeley esmola la navalla d’Occam. En &lt;em&gt;A Treatise Concerning the Principles of Human Knowledge&lt;/em&gt;, el bisbe irlandès rebutja la realitat de la matèria i abraça l’idealisme: les coses només existeixen com a percepcions d’alguna ment. No és que &lt;a href=&#34;https://en.wikipedia.org/wiki/If_a_tree_falls_in_a_forest&#34;&gt;un arbre que cau en un bosc&lt;/a&gt; solitari, sense testimonis, no faci cap soroll, sinó que ni tan sols no es podria dir que hi hagi cap arbre… si no fos que Déu sempre hi és per prendre nota i alçar acta de cada arbre que cau o es manté dret, a qualsevol lloc, quan nosaltres no hi som. La seva ment infinita és l’inventari complet del món.&lt;/p&gt;
&lt;h2 id=&#34;1875&#34;&gt;1875&lt;/h2&gt;
&lt;p&gt;Fundació de la Societat Teosòfica a Nova York. En els seus llibres, Helena Blavatsky, Henry Steel Olcott, Charles Webster Leadbeater o Rudolf Steiner elucubren sobre uns “&lt;a href=&#34;https://theosophy.wiki/en/Akashic_Records&#34;&gt;registres akàixics&lt;/a&gt;” —&lt;a href=&#34;https://ca.wikipedia.org/wiki/Akaix%C3%A0&#34;&gt;&lt;em&gt;ākāśa&lt;/em&gt;&lt;/a&gt; és el mot sànscrit equivalent a l’èter dels grecs, o de la física del segle XIX: el cinquè element subtil que hom creia que emplenava l’univers— on restaria l’empremta de totes les experiències humanes pels segles dels segles. Cada esdeveniment gran o petit, des l’enfonsament de l’Atlàntida al teu esmorzar d’aquest matí: res no es perdria, però només els iniciats podrien tenir-hi accés.&lt;/p&gt;
&lt;h2 id=&#34;1972&#34;&gt;1972&lt;/h2&gt;
&lt;p&gt;&lt;a href=&#34;https://es.wikipedia.org/wiki/Marcello_Pellegrino_Ernetti&#34;&gt;Pellegrino Ernetti&lt;/a&gt; —frare benedictí, exorcista oficial de la diòcesi de Venècia i afeccionat a la física i a l’electrònica— revela en unes declaracions a &lt;em&gt;La Domenica del Corriere&lt;/em&gt; (2 de maig) que ha participat amb un grup de científics selectes —entre ells Enrico Fermi i Wernher von Braun— en la invenció del &lt;a href=&#34;https://it.wikipedia.org/wiki/Cronovisore&#34;&gt;&lt;em&gt;cronovisore&lt;/em&gt;&lt;/a&gt;, una complicadíssima màquina capaç de recrear qualsevol esdeveniment del passat a partir de la traça energètica que van deixar les seves ones visuals i sonores. Per corroborar les seves paraules, aporta una fotografia de la cara de Jesucrist en la creu (que resultarà ser sospitosament semblant a una escultura d’un cert santuari de Perusa).&lt;/p&gt;
&lt;h2 id=&#34;1998&#34;&gt;1998&lt;/h2&gt;
&lt;p&gt;Sergey Brin i Larry Page afirmen que la &lt;a href=&#34;https://about.google&#34;&gt;missió de Google&lt;/a&gt; és organitzar tota la informació del món. En aquell moment, gairebé tothom entén que la companyia del cercador es refereix a la informació de les pàgines web. La nostra ingenuïtat ens impedeix copsar l’abast de la seva ambició. Encara no sospitarem res quan enviïn cotxes, equipats amb múltiples càmeres, per tots els carrers i carreteres del planeta.&lt;/p&gt;
&lt;h2 id=&#34;2007&#34;&gt;2007&lt;/h2&gt;
&lt;p&gt;A partir d’aquest punt els esdeveniments s’acceleren. Steve Jobs presenta el primer model d’iPhone i comença a persuadir-nos que és &lt;a href=&#34;https://youtu.be/NPE7i8wuupk&#34;&gt;bona idea&lt;/a&gt; portar damunt un petit comunicador, farcit de sensors que registren tota mena de dades referents a l’entorn, i a nosaltres mateixos, i les transmet. Res no s’escaparà a les seves càmeres minituaritzades, micròfon, GPS… Samsung i tants altres fabricants copiaran de seguida l’invent, amb gran èxit comercial.&lt;/p&gt;
&lt;h2 id=&#34;2008&#34;&gt;2008&lt;/h2&gt;
&lt;p&gt;&lt;a href=&#34;https://www.ara.cat/media/misteri-del-creador-dels-bitcoins_0_1572442821.html&#34;&gt;Satoshi Nakamoto&lt;/a&gt; —pseudònim d’un enigmàtic personatge o grup– dissenya una moneda electrònica, el &lt;a href=&#34;https://www.xe.com/currencycharts/?from=XBT&amp;amp;to=EUR&amp;amp;view=1Y&#34;&gt;bitcoin&lt;/a&gt;, i un llibre comptable o registre de transaccions inalterable, anomenat &lt;a href=&#34;https://www.vilaweb.cat/noticies/blockchain-que-es-i-com-canviara-la-nostra-vida/&#34;&gt;blockchain&lt;/a&gt; o cadena de blocs, del qual existiran a cada moment múltiples còpies en una xarxa distribuïda sense cap autoritat central. El funcionament de Bitcoin inspira plans per a utilitzar la cadena de blocs en altres camps, amb la intenció de de registrar tota mena de transaccions, no sols monetàries.&lt;/p&gt;
&lt;h2 id=&#34;2013&#34;&gt;2013&lt;/h2&gt;
&lt;p&gt;L’adolescent russo-canadenc &lt;a href=&#34;https://emprenem.ara.cat/Ethereum-Bitcoin-ja-planti-cara_0_1589841027.html&#34;&gt;Vitalik Buterin&lt;/a&gt; idea Ethereum —una altra vegada l’èter: &lt;em&gt;ākāśa&lt;/em&gt;—, una plataforma de computació distribuïda basada en una cadena de blocs similar a la de Bitcoin, però molt més potent: funcionaria com una màquina virtual capaç d’executar tota mena d’aplicacions informàtiques sense servidors centrals.&lt;/p&gt;
&lt;h2 id=&#34;2016&#34;&gt;2016&lt;/h2&gt;
&lt;p&gt;Nick Foster mostra en un vídeo intern de Google —que més endavant es filtrarà— el &lt;a href=&#34;https://www.theverge.com/2018/5/17/17344250/google-x-selfish-ledger-video-data-privacy&#34;&gt;Selfish Ledger&lt;/a&gt;, un registre de transaccions que acumularia les dades personals de successives generacions humanes i, al cap del temps, aplicant-hi les noves tècniques d’intel·ligència artificial —l’aprenentatge automàtic o &lt;em&gt;machine learning&lt;/em&gt;— permetria calcular-ho absolutament tot sobre els desitjos, objectius i necessitats, presents i futurs, individuals i col·lectius— de la nostra espècie.&lt;/p&gt;
&lt;h2 id=&#34;2018&#34;&gt;2018&lt;/h2&gt;
&lt;p&gt;Arran de l’escàndol de &lt;a href=&#34;https://www.elperiodico.cat/ca/internacional/20180320/les-cinc-claus-de-lescandol-de-cambridge-analytica-i-facebook-6703381&#34;&gt;Cambridge Analytica&lt;/a&gt;, ens assabentem que amb unes dotzenes de &lt;em&gt;likes&lt;/em&gt; de Facebook, i una mica d’intel·ligència artificial, n’hi ha prou per a &lt;a href=&#34;https://www.pnas.org/content/110/15/5802&#34;&gt;deduir les preferències sexuals o electorals&lt;/a&gt; de qualsevol individu. Amb més &lt;em&gt;likes&lt;/em&gt; es podria conèixer una persona millor que la seva parella, o millor que ella mateixa. Quantes més dades, més se’n podria saber. Amb totes les dades, es podria saber tot.&lt;/p&gt;
&lt;h2 id=&#34;2020&#34;&gt;2020&lt;/h2&gt;
&lt;p&gt;L’abolició del Reglament General de Protecció de Dades de la Unió Europea, i la posterior ratificació del Tractat de Lliure Comerç de la Informació pels parlaments nacionals, engeguen una reacció en cadena al voltant del món. Un país rere l’altre s’afanyen a promoure la venda i la cessió gratuïta de dades personals en nom de l’avenç de la humanitat. La cadena de blocs fumeja amb les desenes d’exabytes que s’hi aboquen diàriament. Un nou motor, basat en el &lt;a href=&#34;https://www.technologyreview.com/s/612768/we-analyzed-16625-papers-to-figure-out-where-ai-is-headed-next/&#34;&gt;darrer paradigma d’aprenentatge automàtic&lt;/a&gt;, és finalment capaç de reconstruir tot el que s’ha esdevingut i d’inferir &lt;em&gt;tot&lt;/em&gt; el que s’esdevindrà. Com en el &lt;a href=&#34;http://www.roma1.infn.it/~anzel/answer.html&#34;&gt;conte de Fredric Brown&lt;/a&gt;, podrà contestar que sí, &lt;em&gt;ara&lt;/em&gt; el Déu de Berkeley existeix, encarnat en una aplicació d’intel·ligència artificial que s’autoexecuta en la màquina virtual d’Ethereum.&lt;/p&gt;
</description>
    </item>
    
    <item>
      <title>Coda</title>
      <link>https://carlesbellver.net/contes/unicorns/unicorns65/</link>
      <pubDate>Mon, 31 Dec 2018 00:00:00 +0000</pubDate>
      
      <guid>https://carlesbellver.net/contes/unicorns/unicorns65/</guid>
      <description>&lt;p&gt;No crec que ningú es moleste a comptar els caràcters de cada una —o de cap— d’aquestes proses: si és que algú es molesta a llegir-les. Fora en va, per tant, aclarir que la memòria RAM lliure d’un ZX81 era tot just d’uns centenars de bytes; o que era ampliable fins a 64 KB; o que el codi ASCII ni tan sols era compatible amb les vocals accentuades del català; i que les codificacions més modernes, com l’UTF-8, dediquen més d’un octet a cadascun d’aquests caràcters &lt;em&gt;exòtics&lt;/em&gt;; etc., etc.&lt;/p&gt;
&lt;p&gt;Fora en va, també, perquè aquest joc amb els mots i els nombres, que converteix l’escriptura en una mena de puzle o sudoku, a la manera de la literatura potencial, només m’interessava a mi mentre escrivia. Els 1.024 caràcters conformaven el marc, la trava o constricció (&lt;em&gt;contrainte&lt;/em&gt;): els límits autoimposats. Qui en llegira el resultat —si algú el llegia—, només caldria que jutjara —o, tant de bo, que gaudira— el resultat mateix. I el seu judici, conforme a la brevetat, hauria de ser ràpid, i la sentència executada a l’instant.&lt;/p&gt;
</description>
    </item>
    
    <item>
      <title>Les ciutats perdudes</title>
      <link>https://carlesbellver.net/contes/unicorns/unicorns64/</link>
      <pubDate>Sun, 30 Dec 2018 00:00:00 +0000</pubDate>
      
      <guid>https://carlesbellver.net/contes/unicorns/unicorns64/</guid>
      <description>&lt;img class=&#34;emoji&#34; src=&#34;https://carlesbellver.net/contes/unicorns/twemoji/1f3db.svg&#34; /&gt;
&lt;p&gt;Buscàvem una ciutat perduda a la selva tropical. Acampàvem en tendes a la penombra del sotabosc, damunt d’un fang primordial. L’ambient era xafogós. De tot s’emparava la floridura.&lt;/p&gt;
&lt;p&gt;Carter parlava de muralles ciclòpies, blocs de basalt colgats per segles de lianes i galeries subterrànies més antigues encara. Dels reports d’un explorador llegendari i dels mites dels indis. Del déu absent i la guerra funesta, armadures i renills, el foc que feia esclatar la pedra. De la devastació i l’exili al regne enfonsat. De l’avenc i un horror palpitant. De ritus secrets, jeroglífics sagrats, un anell màgic i l’espill que retornava un esguard espantós, una ganyota sinistra, una muda declamació. De versos coneguts només dels iniciats, mil vegades escorcollats, que ningú no gosava pronunciar.&lt;/p&gt;
&lt;p&gt;Potser Carter parla massa. La seua peroració m’atabalava. Ha estat en aquest punt que m’he despertat. Eren quarts de cinc del matí i he entès que les ciutats perdudes, com els amors perduts, no es retroben ja mai.&lt;/p&gt;
</description>
    </item>
    
    <item>
      <title>Je ne sais pas si vous vous souvenez de moi</title>
      <link>https://carlesbellver.net/contes/unicorns/unicorns63/</link>
      <pubDate>Sat, 29 Dec 2018 00:00:00 +0000</pubDate>
      
      <guid>https://carlesbellver.net/contes/unicorns/unicorns63/</guid>
      <description>&lt;img class=&#34;emoji&#34; src=&#34;https://carlesbellver.net/contes/unicorns/twemoji/1fa9e.svg&#34; /&gt;
&lt;p&gt;Hi torne al cap d’un munt d’anys. Recorde molt bé els seus tres noms, però he oblidat completament el seu cognom. El bloc de pisos on vivia ha sofert una certa degradació. La façana necessitaria una bona mà de pintura. I el pati que li donava un aire de Place des Vosges per a rendes modestes agrairia l’atenció d’un jardiner. La porta del carrer era oberta. A la bústia que va ser seua —i de la seua amiga Clémentine— hi ha uns altres noms que algú ha ratllat. Volia donar una ullada a aquells dos ascensors, un molt més ampli del que era habitual i l’altre estranyament angost. Això sempre ens va fer riure.&lt;/p&gt;
&lt;p&gt;És dilluns, acabe d’arribar a París i tinc la resta del matí lliure. Per què hi he vingut? De sobte, entre les males herbes del pati, em fa l’efecte que veig Valérie asseguda en un dels bancs de formigó, pàl·lida com una morta, amb un espill a la mà com si continuara esperant l’unicorn. Aquesta visió m’espanta i haig de marxar tot d’una.&lt;/p&gt;
&lt;p&gt;(El seu cognom era Kléber.)&lt;/p&gt;
</description>
    </item>
    
    <item>
      <title>Darrera defensa</title>
      <link>https://carlesbellver.net/contes/unicorns/unicorns62/</link>
      <pubDate>Fri, 28 Dec 2018 00:00:00 +0000</pubDate>
      
      <guid>https://carlesbellver.net/contes/unicorns/unicorns62/</guid>
      <description>&lt;img class=&#34;emoji&#34; src=&#34;https://carlesbellver.net/contes/unicorns/twemoji/1f984.svg&#34; /&gt;
&lt;p&gt;La vaig veure al monestir de Strahov, en una petita &lt;em&gt;Wunderkammer&lt;/em&gt; annexa a la Sala Filosòfica. Ella s’havia fixat sobretot en els llibres. En vam parlar a la nit, en tornar a l’hotel.&lt;/p&gt;
&lt;p&gt;—Però era una dent de narval —em va dir—. Totes les banyes d’unicorn que es venien a l’edat mitjana eren dents de narval.&lt;/p&gt;
&lt;p&gt;—Sí, fins i tot la de l’esquelet gairebé complet que va fer reconstruir el batle de Magdeburg. Això diuen.&lt;/p&gt;
&lt;p&gt;—Que no t’ho creus?&lt;/p&gt;
&lt;p&gt;—Vaig llegir que Leibniz no n’estava molt convençut… Saps qui va ser el primer a ensumar l’origen de tantes banyes d’unicorn? Olaus Wormius. El mateix Olaus Wormius que va traduir el &lt;em&gt;Necronomicon&lt;/em&gt; al llatí.&lt;/p&gt;
&lt;p&gt;—I què em vols dir amb això?&lt;/p&gt;
&lt;p&gt;—Res. No he vist mai un narval. Tu n’has vist algun? Trobes que és un animal menys fantàstic que l’unicorn? Ni tan sols es coneix quina funció pot tenir exactament aqueix ullal tan llarg.&lt;/p&gt;
&lt;p&gt;—De vegades em desconcertes. De debò que no veig on vols anar a parar.&lt;/p&gt;
&lt;p&gt;Enlloc, sens dubte. Només es tractava d’una maniobra de distracció desesperada.&lt;/p&gt;
</description>
    </item>
    
    <item>
      <title>Una eternitat</title>
      <link>https://carlesbellver.net/contes/unicorns/unicorns59/</link>
      <pubDate>Thu, 27 Dec 2018 00:00:00 +0000</pubDate>
      
      <guid>https://carlesbellver.net/contes/unicorns/unicorns59/</guid>
      <description>&lt;img class=&#34;emoji&#34; src=&#34;https://carlesbellver.net/contes/unicorns/twemoji/1f9df.svg&#34; /&gt;
&lt;p&gt;Una alba glaçada al llit sec d’un riu, davant d’un cementeri. Els cadàvers amuntegats, la sang que en regalimava. Que llarga se’ls havia fet la nit i que breu el final.&lt;/p&gt;
&lt;p&gt;—Us en recordeu, d’aquell sergent que et deixava triar amb quina porra t’esbatussaria?&lt;/p&gt;
&lt;p&gt;—A mi no m’han deixat triar quina bala em matava.&lt;/p&gt;
&lt;p&gt;—Ni a mi tampoc.&lt;/p&gt;
&lt;p&gt;—Amunt els cors. Ens n’anem al cel. He vist uns angelets entre els tarongers.&lt;/p&gt;
&lt;p&gt;—Devien ser dimonis. El cel no existeix, però l’infern sí.&lt;/p&gt;
&lt;p&gt;—M’han foradat la jaqueta, m’han fet malbé tota la roba…&lt;/p&gt;
&lt;p&gt;—Si només t’hagueren foradat la jaqueta…&lt;/p&gt;
&lt;p&gt;El trontolleig del carro els assossegava. Quasi com si els engronsaren. Com si tornaren al claustre matern. Els feien jaure formant rengleres, el cap d’un amb els peus del següent, perquè en caberen més. Quan en completaven una, en començaven una altra.&lt;/p&gt;
&lt;p&gt;—Quin ordre!&lt;/p&gt;
&lt;p&gt;—Això s’ha de reconèixer.&lt;/p&gt;
&lt;p&gt;—Quina pau!&lt;/p&gt;
&lt;p&gt;—I durarà anys, ja ho veureu.&lt;/p&gt;
&lt;p&gt;Comptava mentalment. Com voldreu que compte un mort? Amb els dits no pot.&lt;/p&gt;
&lt;p&gt;—Quaranta, si més no.&lt;/p&gt;
&lt;p&gt;—Una eternitat.&lt;/p&gt;
</description>
    </item>
    
    <item>
      <title>I remember Spain</title>
      <link>https://carlesbellver.net/contes/unicorns/unicorns58/</link>
      <pubDate>Wed, 26 Dec 2018 00:00:00 +0000</pubDate>
      
      <guid>https://carlesbellver.net/contes/unicorns/unicorns58/</guid>
      <description>&lt;img class=&#34;emoji&#34; src=&#34;https://carlesbellver.net/contes/unicorns/twemoji/1fa96.svg&#34; /&gt;
&lt;p&gt;Va tornar a ponderar l’heroisme dels &lt;em&gt;marines&lt;/em&gt; —en aquesta nova operació imperialista que difonia la premsa— i es va vantar d’haver participat ell mateix en dues guerres: des d’un despatx, com a oficial d’intel·ligència. Em vaig indignar. M’emprenyava el seu patrioterisme i ell se sentia ofès quan jo defensava el no a la guerra. No era la primera vegada que xocàvem.&lt;/p&gt;
&lt;p&gt;—Si els joves nord-americans de la meua generació hagueren fet com vós, la democràcia s’hauria ensorrat a Europa per molt anys. Potser per sempre.&lt;/p&gt;
&lt;p&gt;—Els únics joves nord-americans que van venir al meu país van ser els voluntaris de la Brigada Lincoln. Comunistes i companys de viatge. Els vostres governs van preferir sacrificar la nostra república i deixar que s’hi perpetuara el feixisme.&lt;/p&gt;
&lt;p&gt;M’adverteixen que no és segur per a mi, estudiant estranger, parlar amb tanta vehemència. Però no em preocupa el que em poguera passar, perquè beca i visat caduquen prompte. Mentre tramitaven la meua democràtica expulsió, jo ja seria a l’aeroport.&lt;/p&gt;
</description>
    </item>
    
    <item>
      <title>Viatge a Espanya</title>
      <link>https://carlesbellver.net/contes/unicorns/unicorns57/</link>
      <pubDate>Tue, 25 Dec 2018 00:00:00 +0000</pubDate>
      
      <guid>https://carlesbellver.net/contes/unicorns/unicorns57/</guid>
      <description>&lt;img class=&#34;emoji&#34; src=&#34;https://carlesbellver.net/contes/unicorns/twemoji/1f6c2.svg&#34; /&gt;
&lt;p&gt;Ateses les circumstàncies, era lògic que s’estengueren els rumors sobre delators o agents infiltrats. Danvers no va ser aliè a aquesta mena de sospites. Cridaven l’atenció la seua llibertat de moviments i les destinacions dels seus viatges, tan exòtiques com problemàtiques: el Tibet —incorporat a la República Popular de la Xina—, Armènia —Unió Soviètica— i l’Espanya de Franco. No podem precisar tot el que buscava en aquests llocs, però hem escrutat les seues notes sobre la visita a una ubicació imprecisa de la costa mediterrània, on es conservava el crani d’un ciclop. Esperà tres dies a entrevistar-se amb l’autoritat local. La resposta el sorprengué. Es tractava de les restes d’un avantpassat seu, li digué el capitost. Se les estimava, però s’avindria a lliurar-les a canvi d’una certa suma de diners.&lt;/p&gt;
&lt;p&gt;Danvers maleí tricorns, sotanes i sevillanes. L’esborronava el que va qualificar de “primitivisme africà”. El posseïa, sens dubte, un racisme de classe après com a &lt;em&gt;White Anglo-Saxon Protestant&lt;/em&gt;.&lt;/p&gt;
</description>
    </item>
    
    <item>
      <title>Com va guanyar Danvers una plaça a Miskatonic</title>
      <link>https://carlesbellver.net/contes/unicorns/unicorns56/</link>
      <pubDate>Mon, 24 Dec 2018 00:00:00 +0000</pubDate>
      
      <guid>https://carlesbellver.net/contes/unicorns/unicorns56/</guid>
      <description>&lt;img class=&#34;emoji&#34; src=&#34;https://carlesbellver.net/contes/unicorns/twemoji/1f58b.svg&#34; /&gt;
&lt;p&gt;Mentre l’esperava, la secretària del seu tutor li va demanar si podia ajudar-lo amb unes notes que calia mecanografiar. Càndidament va accedir a dictar-li-les i a la segona frase es va adonar del sentit i la procedència reals d’aquell fragment. Però —per això mateix?— no va poder aturar-se i va continuar recitant el full en veu alta, vocalitzant la lletania d’abominables perversions.&lt;/p&gt;
&lt;p&gt;L’havien ben ensarronat. El tutor va aparèixer al llindar al cap d’un lapse de temps que podia haver durat uns minuts o llarguíssimes hores. El despatx, mentrestant, s’havia entenebrit.&lt;/p&gt;
&lt;p&gt;—Felicitacions —li va dir—. Ara ja sou un dels nostres.&lt;/p&gt;
&lt;p&gt;Va deixar anar una riota sinistra. La secretària es va aixecar i se li va arrambar. Reia ella també —com una hiena— quan van marxar ambdós plegats, passadís enllà. Danvers va restar sol amb el seu pànic. Es va passar la nit udolant, fins a la matinada. Al rompent de l’alba es va assossegar prou per agafar l’estilogràfica i signar el contracte.&lt;/p&gt;
</description>
    </item>
    
    <item>
      <title>Una mòmia és una mòmia</title>
      <link>https://carlesbellver.net/contes/unicorns/unicorns54/</link>
      <pubDate>Sun, 23 Dec 2018 00:00:00 +0000</pubDate>
      
      <guid>https://carlesbellver.net/contes/unicorns/unicorns54/</guid>
      <description>&lt;img class=&#34;emoji&#34; src=&#34;https://carlesbellver.net/contes/unicorns/twemoji/26b0.svg&#34; /&gt;
&lt;p&gt;M’he aturat davant de l’única mòmia nord-americana de la col·lecció. Arkham, Massachusetts, n’informava exiguament la fitxa. Un exemplar, entenc, valuós, potser un indi &lt;em&gt;pennacook&lt;/em&gt;, tot i que el rictus i els parracs em suggerien més prompte una bubota.&lt;/p&gt;
&lt;p&gt;—Una de les adquisicions més recents del museu. La van localitzar l’any passat al despatx del director, quan es va morir d’un infart. Quina desgràcia! La tenia dins de l’armari i van suposar que l’havia presa temporalment per estudiar-la amb més comoditat. Ja sap com en són, d’excèntrics, els savis d’aquests verals. Va tocar revisar inventaris i vitrines. El cas és que no trobàvem que en faltara cap. Al final van decidir exhibir-la amb les altres, mentre en treien l’entrellat. Quan la col·locàvem, algú va fer un comentari i em vaig adonar que era clavada a aquell professor visitant amb qui va tenir diferències i que es va fer fonedís. Però això a mi rai. Un cadàver [&lt;em&gt;stiff&lt;/em&gt;] és un cadàver. Tant se val que tinga quaranta anys com quatre mil.&lt;/p&gt;
</description>
    </item>
    
    <item>
      <title>Arqueologia informàtica</title>
      <link>https://carlesbellver.net/contes/unicorns/unicorns49/</link>
      <pubDate>Sat, 22 Dec 2018 00:00:00 +0000</pubDate>
      
      <guid>https://carlesbellver.net/contes/unicorns/unicorns49/</guid>
      <description>&lt;img class=&#34;emoji&#34; src=&#34;https://carlesbellver.net/contes/unicorns/twemoji/1f4be.svg&#34; /&gt;
&lt;p&gt;Aquest tros de plàstic que prove a fer servir com a màquina d’escriure electrònica es connecta a un televisor vell, menut, on esforçant-me puc veure què teclege, a una gravadora de cintes de casset, on se suposa que s’arxiven els textos, i a una impressora tèrmica que només funciona els dies senars.&lt;/p&gt;
&lt;p&gt;Avui m’avorria. M’enervava el &lt;em&gt;writer’s block&lt;/em&gt; —la síndrome de la pantalla en blanc— i he preferit lliurar-me a una recerca en l’hemeroteca. Segons la revista &lt;em&gt;Byte&lt;/em&gt; (vol. 8, núm. 1), açò no seria exactament un Sinclair ZX81, com jo creia, sinó la seua versió nord-americana: el Timex Sinclair 1000, que va començar a vendre’s per 99,95 dòlars el juliol de 1982.&lt;/p&gt;
&lt;p&gt;He explicat el descobriment a Connor, becari veterà, que en sabia altres coses i m’ha aportat detalls addicionals sobre la motivació del meu projecte.&lt;/p&gt;
&lt;p&gt;—Rice va comprar el paquet complet als encants, de tercera mà. Era un regal per al besnet, però el xiquet el va rebutjar, perquè ja tenia un PC, i llavors se li va acudir portar-ho ací.&lt;/p&gt;
</description>
    </item>
    
    <item>
      <title>Creuer pel Yann</title>
      <link>https://carlesbellver.net/contes/unicorns/unicorns48/</link>
      <pubDate>Fri, 21 Dec 2018 00:00:00 +0000</pubDate>
      
      <guid>https://carlesbellver.net/contes/unicorns/unicorns48/</guid>
      <description>&lt;img class=&#34;emoji&#34; src=&#34;https://carlesbellver.net/contes/unicorns/twemoji/1f9f3.svg&#34; /&gt;
&lt;p&gt;No sóc gens afeccionat a viatjar —malgrat que aquesta vegada haja travessat l’Atlàntic—, però l’anunci en aquell aparador va fer que m’hi aturara.&lt;/p&gt;
&lt;p&gt;Era una agència petita amb una sola oficinista, una dona de mitjana edat. Es va llevar les ulleres i el somriure li va canviar la cara. De sobte pareixia una d’aquestes joves americanes de galtes rosades —com si l’hagueren treta d’una comèdia dels anys seixanta—, llesta per a tenir fills i tirar avant una casa.&lt;/p&gt;
&lt;p&gt;Em va dir, amb veu melosa, que guardava els fullets a dalt i va insistir que pujàrem per l’escala de caragol a unes golfes sinistres, una cambra dels mals endreços on no s’havia fet neteja en els darrers mil anys. Contra la gelosia del fons —darrere d’un frigorífic vell, arxivadors, una gàbia, un matalàs polsós— refulgia una filera d’ídols pagans.&lt;/p&gt;
&lt;p&gt;Però l’embruix va ser efímer. Es va mostrar com era quan em va cridar amb els braços oberts. Crec que vaig fer cara d’espant, no de fàstic.&lt;/p&gt;
&lt;p&gt;—Tu tampoc no ets tan jove, ni tens més futur que jo!&lt;/p&gt;
</description>
    </item>
    
    <item>
      <title>La pell pintada</title>
      <link>https://carlesbellver.net/contes/unicorns/unicorns47/</link>
      <pubDate>Thu, 20 Dec 2018 00:00:00 +0000</pubDate>
      
      <guid>https://carlesbellver.net/contes/unicorns/unicorns47/</guid>
      <description>&lt;img class=&#34;emoji&#34; src=&#34;https://carlesbellver.net/contes/unicorns/twemoji/1f58c.svg&#34; /&gt;
&lt;p&gt;Abans de marxar em va explicar un altre conte xinès recollit per Kuhn. En una província al sud del riu Groc, un ric comerciant va comprar una esclava nova per fer-li de concubina. Era jove i submisa, però l’endemà, per alguna raó, va desobeir l’ordre de no abandonar la seua cambra i va fer un descobriment espaterrant. Al taller, un dimoni pintava amb un pinzell molt fi una pell humana estesa damunt d’un bastidor. Minuciosament hi perfilava els ulls, la boca, el nas, els mugrons, el melic… Aterrida, ho observava pel badall de la porta. Quan es va adonar que eren els trets del seu amo, no va poder evitar d’amollar un crit. Enmig d’un greu tumult, els criats van aconseguir retenir la bèstia amb bastons i una forca fins que s’hi va presentar un destacament armat.&lt;/p&gt;
&lt;p&gt;—El van decapitar i el van cremar. Més tard van trobar els ossos del comerciant enterrats al jardí, davall d’un àlber. Devia fer setmanes que el dimoni l’havia suplantat.&lt;/p&gt;
&lt;p&gt;—I què se’n va fer, d’ella?&lt;/p&gt;
&lt;p&gt;—D’ella, el llibre no en diu res més.&lt;/p&gt;
</description>
    </item>
    
    <item>
      <title>Empori celestial</title>
      <link>https://carlesbellver.net/contes/unicorns/unicorns46/</link>
      <pubDate>Wed, 19 Dec 2018 00:00:00 +0000</pubDate>
      
      <guid>https://carlesbellver.net/contes/unicorns/unicorns46/</guid>
      <description>&lt;img class=&#34;emoji&#34; src=&#34;https://carlesbellver.net/contes/unicorns/twemoji/1f4da.svg&#34; /&gt;
&lt;p&gt;—El llibre era, no en tenim cap dubte, aquell famós &lt;em&gt;Empori celestial de coneixements benèvols&lt;/em&gt; que tants rius de tinta ha fet córrer.&lt;/p&gt;
&lt;p&gt;—Però diuen que se’l va empescar un escriptor argentí, bastant excèntric i a més a més cec.&lt;/p&gt;
&lt;p&gt;—Em pareix que això és cercar cinc peus al gat.&lt;/p&gt;
&lt;p&gt;—Que només n’hi haguera una traducció a l’alemany, d’abans de la guerra, va a favor dels escèptics. Allò que no és escrit en anglès no existeix.&lt;/p&gt;
&lt;p&gt;—A més a més, els nazis van proscriure Franz Kuhn pels contes xinesos verds del &lt;em&gt;Jin Ping Mei&lt;/em&gt;. I després els seus arxius es van cremar en algun bombardeig aliat.&lt;/p&gt;
&lt;p&gt;—No tothom té accés a una biblioteca com la nostra, o com la de Buenos Aires.&lt;/p&gt;
&lt;p&gt;—A mi em va fer l’efecte que en aqueixes pàgines llegia la història d’un altre planeta.&lt;/p&gt;
&lt;p&gt;—La llegendària fantasia oriental.&lt;/p&gt;
&lt;p&gt;—Hi ha altres mons, però són en aquest.&lt;/p&gt;
&lt;p&gt;—Una altra citació dubtosa.&lt;/p&gt;
&lt;p&gt;(Els hauria pogut explicar que així em sentia exactament cada dia, com si la resta de la gent i jo —o cadascú— visquérem en mons diferents. I cap fora real.)&lt;/p&gt;
</description>
    </item>
    
    <item>
      <title>Le diable me suit de jour et de nuit car il a peur d’être seul</title>
      <link>https://carlesbellver.net/contes/unicorns/unicorns44/</link>
      <pubDate>Tue, 18 Dec 2018 00:00:00 +0000</pubDate>
      
      <guid>https://carlesbellver.net/contes/unicorns/unicorns44/</guid>
      <description>&lt;img class=&#34;emoji&#34; src=&#34;https://carlesbellver.net/contes/unicorns/twemoji/1f479.svg&#34; /&gt;
&lt;p&gt;M’inspirava un tendre amor platònic, però el torrent dels somnis, brusc i impetuós, tendia a ser d’un to molt més lúbric que els meus sentiments.&lt;/p&gt;
&lt;p&gt;Llavors, un dia d’estiu, em vaig adonar que seia en una altra taula a la plaça de la Pau, amb dues amigues. Li vaig adreçar un somriure i una salutació amistosa amb la mà. Em va replicar amb un gest d’enuig i una evident incomoditat.&lt;/p&gt;
&lt;p&gt;—Preferiria que no ho tornares a fer.&lt;/p&gt;
&lt;p&gt;Estrafeia tan bé la seua veu que m’ho hauria cregut, però no l’havia vista moure els llavis. Una altra vegada el meu dimoni, al meu costat.&lt;/p&gt;
&lt;p&gt;—No pots tenir mai somnis bruts sense que ho sàpiguen —va murmurar sardònic—. És una mena de sisè sentit.&lt;/p&gt;
&lt;p&gt;El ressol del vespre m’enlluernava. No sabia on mirar. Ell les mirava a elles de fit a fit, especialment a ella. En els seus ulls, m’hi veia a mi a la nit. Vaig voler marxar, però em va fer la traveta i vaig caure arrossegant la cadira. El xerric, les rialles, la vergonya. Ell ja no hi era.&lt;/p&gt;
</description>
    </item>
    
    <item>
      <title>La història secreta del món</title>
      <link>https://carlesbellver.net/contes/unicorns/unicorns37/</link>
      <pubDate>Mon, 17 Dec 2018 00:00:00 +0000</pubDate>
      
      <guid>https://carlesbellver.net/contes/unicorns/unicorns37/</guid>
      <description>&lt;img class=&#34;emoji&#34; src=&#34;https://carlesbellver.net/contes/unicorns/twemoji/1f573.svg&#34; /&gt;
&lt;p&gt;S’havien acabat les diapositives i ningú no es decidia a parlar-ne.&lt;/p&gt;
&lt;p&gt;—D’on penseu que ens deu venir, aquesta fascinació pels relats sobre civilitzacions desaparegudes?&lt;/p&gt;
&lt;p&gt;—No tinc cap dubte que es tracta d’un tema freudià: la pregunta pels orígens. El títol del quadre de Courbet expressa succintament l’associació d’idees a què em referisc.&lt;/p&gt;
&lt;p&gt;—Però llavors ens valdrien la història o la prehistòria més convencionals, o l’evolució de les espècies. No necessitaríem anar a buscar cap mena d’explicació insòlita o alternativa.&lt;/p&gt;
&lt;p&gt;—No ho has entès? Necessàriament cal que hi haja un secret, que no ens hagen contat com és de debò que hem anat a raure on som. Un misteri com més fosc i recòndit millor, tan amagat com els mateixos genitals, la còpula dels teus pares i la teua repugnant concepció.&lt;/p&gt;
&lt;p&gt;—Per això encara millor si hi ha túnels involucrats, cavernes inexplorades en la pluviïsilva, l’esquerda que espera que aquest Juan o János Móricz entre a penetrar-la i se n’emporte el tresor més ben guardat.&lt;/p&gt;
</description>
    </item>
    
    <item>
      <title>Fins que la mort ens separe, xaval</title>
      <link>https://carlesbellver.net/contes/unicorns/unicorns36/</link>
      <pubDate>Sun, 16 Dec 2018 00:00:00 +0000</pubDate>
      
      <guid>https://carlesbellver.net/contes/unicorns/unicorns36/</guid>
      <description>&lt;img class=&#34;emoji&#34; src=&#34;https://carlesbellver.net/contes/unicorns/twemoji/270d.svg&#34; /&gt;
&lt;p&gt;Tot just una frase —set mots— en un tros de paper estripat i rebregat. El fet que no entenguera l’idioma, li suposava algun problema? Em va contestar que no, que ell desxifrava símbols universals, inherents a l’escriptura.&lt;/p&gt;
&lt;p&gt;Al matí ens havia impartit un seminari sobre grafologia que jo havia trobat còmic, absurd. Al vespre havia anat a buscar-lo a sa casa.&lt;/p&gt;
&lt;p&gt;La lletra gran, em va explicar, i els traços verticals ferms, denotaven seguretat, control. Els angles marcats assenyalaven l’hegemonia de la raó sobre els sentiments, el lideratge. Els traços superiors elevats: metes altes. La corba completa dels traços descendents: energia, habilitat en els negocis. Les línies separades: calma, temps. La rúbrica remetia d’alguna manera a l’antic Egipte. Un home, sens dubte, molt vell, però mentalment àgil, d’una intel·ligència superior. Un cervell lògic i fred, impassible i despietat.&lt;/p&gt;
&lt;p&gt;Vaig veure com suava. Em va demanar que marxara i que m’emportara la nota. No va voler cobrar-me res.&lt;/p&gt;
</description>
    </item>
    
    <item>
      <title>Segon conte de fades</title>
      <link>https://carlesbellver.net/contes/unicorns/unicorns35/</link>
      <pubDate>Sat, 15 Dec 2018 00:00:00 +0000</pubDate>
      
      <guid>https://carlesbellver.net/contes/unicorns/unicorns35/</guid>
      <description>&lt;img class=&#34;emoji&#34; src=&#34;https://carlesbellver.net/contes/unicorns/twemoji/1f3d7.svg&#34; /&gt;
&lt;p&gt;Eufrosina, no van saber com, es va quedar el negoci. Era més gran que les altres i tenia fama de bruixa. Deien que sabia fabricar or. O que havia trobat monedes antigues dins d’una olla. Un misteri que comprenia també la desaparició del Quim, el seu proxeneta. Però estaven acostumades que els passaren coses inexplicables.&lt;/p&gt;
&lt;p&gt;Primer va continuar vivint a la cambra de dalt, al costat de la meua, envoltada d’imatges de sants i marededéus. A l’estiu se’n va anar a una torre a la Costa Brava. Els va dir que estalviaren i que buscaren un altre ofici. S’ho van prendre com un suggeriment. El Quim els cobrava un cinquanta per cent més el lloguer. Ella només el lloguer. Solia fer jo l’ingrés una vegada per setmana. I molts més encàrrecs. Em consideraven inofensiu.&lt;/p&gt;
&lt;p&gt;Vivien un somni autogestionari que només va durar un trimestre. Al setembre van rebre l’avís d’una immobiliària. Eufrosina havia venut la casa i l’enderrocarien per construir pisos dúplex. Va ser una desbandada. Totes van acabar malament.&lt;/p&gt;
</description>
    </item>
    
    <item>
      <title>Primer conte de fades</title>
      <link>https://carlesbellver.net/contes/unicorns/unicorns34/</link>
      <pubDate>Fri, 14 Dec 2018 00:00:00 +0000</pubDate>
      
      <guid>https://carlesbellver.net/contes/unicorns/unicorns34/</guid>
      <description>&lt;img class=&#34;emoji&#34; src=&#34;https://carlesbellver.net/contes/unicorns/twemoji/1f6f3.svg&#34; /&gt;
&lt;p&gt;Quan va complir divuit anys, els amics li van regalar una esclava: mulata, esvelta, els cabells tallats curts com un xiquet. La van fer desfilar cap a ell entre els convidats, quasi nua, lligada amb una corretja ben cenyida al coll. Entre riotes li van dir: és teua, pots fer-li allò que vulgues. I això va fer, d’aquella nit en avant.&lt;/p&gt;
&lt;p&gt;En general la tractava bé.&lt;/p&gt;
&lt;p&gt;A l’abril, amb el canvi d’estació, es va sentir decaigut i se la va emportar a un creuer per la Mediterrània. En una escala, ella va aprofitar la seua ressaca —el xampany francès— per a robar-lo i subornar uns mariners que el van apallissar. Va fugir i va agafar un tren i un avió, ambdós a l’atzar. Un any més tard, una companya va contar una història que coincidia fil per randa amb la seua. No es va creure, però, que ell la buscara, que un detectiu es passejara pel barri &lt;em&gt;xino&lt;/em&gt; amb un contracte matrimonial com a esquer. Era tard per a empassar-se el primer conte de fades, o de prínceps i cortesanes, amb què la volgueren entabanar.&lt;/p&gt;
</description>
    </item>
    
    <item>
      <title>Reverse-charge call</title>
      <link>https://carlesbellver.net/contes/unicorns/unicorns32/</link>
      <pubDate>Thu, 13 Dec 2018 00:00:00 +0000</pubDate>
      
      <guid>https://carlesbellver.net/contes/unicorns/unicorns32/</guid>
      <description>&lt;img class=&#34;emoji&#34; src=&#34;https://carlesbellver.net/contes/unicorns/twemoji/26a1.svg&#34; /&gt;
&lt;p&gt;Un vespre d’estiu, un llamp va esquinçar de cap a punta el cel blau damunt de Harlem. Va sonar el telèfon i Bess va contestar.&lt;/p&gt;
&lt;p&gt;—Digueu?&lt;/p&gt;
&lt;p&gt;—Voleu acceptar una trucada de cobrament a destinació?&lt;/p&gt;
&lt;p&gt;La màquina de tubs d’èter s’havia engegat de nou, però aquesta vegada la comunicació s’iniciava des de l’altre extrem. Una veu melosa va anar taral·lejant la cançoneta preferida de Harry fins a vocalitzar una variació inquietant d’aquella línia: &lt;em&gt;“Over you I cast a spell…”&lt;/em&gt;&lt;/p&gt;
&lt;p&gt;I en aquest punt es va aturar un instant etern.&lt;/p&gt;
&lt;p&gt;&lt;em&gt;“Believe”&lt;/em&gt;, va xiuxiuejar sibil·linament abans de penjar.&lt;/p&gt;
&lt;p&gt;A l’altre extrem, ara lluïa un riure sardònic el mateix cavaller alt, bru, que uns anys arrere havia executat demostracions d’electromagnetisme i de projecció d’imatges, el mateix que el trenta-u d’octubre anterior va persuadir un estudiant de Mont-real perquè preguntara a Houdini si no creia en els miracles i en les sagrades escriptures i provara si era de debò que aguantaria tres colps de puny a l’estómac sense parpellejar.&lt;/p&gt;
</description>
    </item>
    
    <item>
      <title>Longer distance calling</title>
      <link>https://carlesbellver.net/contes/unicorns/unicorns31/</link>
      <pubDate>Wed, 12 Dec 2018 00:00:00 +0000</pubDate>
      
      <guid>https://carlesbellver.net/contes/unicorns/unicorns31/</guid>
      <description>&lt;img class=&#34;emoji&#34; src=&#34;https://carlesbellver.net/contes/unicorns/twemoji/1f4de.svg&#34; /&gt;
&lt;p&gt;—Setembre de 1926. Un any abans que AT&amp;amp;T inaugurara la connexió transatlàntica amb Londres, un mes abans que Houdini morira d’una peritonitis i al mateix temps que Lovecraft començava a escriure &lt;em&gt;La crida de Cthulhu&lt;/em&gt; a sa casa de Providence, on s’havia instal·lat de nou, un emprenedor anònim va obrir a Nova York un servei telefònic de comunicació amb el més enllà. “Torneu a escoltar la seua veu”, invitava la publicitat. “Continueu parlant amb els vostres éssers estimats”. Les tarifes eren elevades. L’èxit va ser rotund en ambients de classe alta.&lt;/p&gt;
&lt;p&gt;—Per què has mencionat Houdini? Va ser un dels fraus que va destapar?&lt;/p&gt;
&lt;p&gt;—Un dels últims de què es va ocupar. Va provar que espiaven la clientela potencial i que atresoraven un gran arxiu de dades privades, així que era versemblant que hagueren suplantat alguns difunts. Això no explicava la funció d’una estranya maquina de tubs d’èter que hom va trobar després, però la reputació del negoci va resultar danyada irremeiablement i van haver de plegar.&lt;/p&gt;
</description>
    </item>
    
    <item>
      <title>Un ornitorrinc a l’armari</title>
      <link>https://carlesbellver.net/contes/unicorns/unicorns29/</link>
      <pubDate>Tue, 11 Dec 2018 00:00:00 +0000</pubDate>
      
      <guid>https://carlesbellver.net/contes/unicorns/unicorns29/</guid>
      <description>&lt;img class=&#34;emoji&#34; src=&#34;https://carlesbellver.net/contes/unicorns/twemoji/1f52c.svg&#34; /&gt;
&lt;p&gt;La companya de pis de Valérie —no li agradava que li diguera &lt;em&gt;només&lt;/em&gt; Valérie: massa concís, massa vulgar, massa jo?— tenia una amiga que estudiava psicologia. Una vegada els va deixar un test d’empatia i me’l van fer emplenar amb elles. Una altra vegada va ser una prova per a detectar risc de depressió. La lletra petita em suggeria buscar ajuda: no hi hauria pensat mai. S’ho passaven bomba fent conya amb les meues respostes i els meus resultats. Va esdevenir un costum, una distracció fàcil i barata. Els vaig dir que era una llàstima que la seua amiga no fora biòloga. Si em practicaren una anàlisi d’ADN, descobririen, posem per cas, que tenia el codi genètic d’un ornitorrinc. No se’m va acudir cap animal més rar. Els vaig fer riure. No em van prendre mai molt seriosament.&lt;/p&gt;
&lt;p&gt;Però la nostra relació s’estava tibant. Havia fumat haixix i vaig dir-li &lt;em&gt;Valia&lt;/em&gt;. Em va mirar amb tant d’odi que no sabia on amagar-me. Després em va trobar dins d’un armari i em va pegar, però la que plorava era ella.&lt;/p&gt;
</description>
    </item>
    
    <item>
      <title>Et date illi honorem</title>
      <link>https://carlesbellver.net/contes/unicorns/unicorns28/</link>
      <pubDate>Mon, 10 Dec 2018 00:00:00 +0000</pubDate>
      
      <guid>https://carlesbellver.net/contes/unicorns/unicorns28/</guid>
      <description>&lt;img class=&#34;emoji&#34; src=&#34;https://carlesbellver.net/contes/unicorns/twemoji/1f30c.svg&#34; /&gt;
&lt;p&gt;En eixir de l’estació, el meu company de vagó irlandès es va deixar caure de genolls a terra i el vaig haver de rodejar, però en adonar-me que assenyalava amb l’índex el cel fosc, vaig alçar el cap jo també per admirar junts la visió del caos estenent-se pel firmament. Un caos reptant que infectava l’ordre incipient de les constel·lacions i impedia que prosperara aquell cosmos embrionari, migrat, que hem cregut copsar des dels pitagòrics i des d’abans dels pitagòrics, des dels astrònoms egipcis i babilònics. Un cosmos que ara, en aquest instant prodigiós, se’ns revelava com un engany: una mentida piadosa, una il·lusió infantil.&lt;/p&gt;
&lt;p&gt;&lt;em&gt;”Timete Deus…”&lt;/em&gt;, va començar a recitar embarbussant-se, però la nàusea l’aturà i perbocà estrepitosament. Si aquesta agonia era el preu a pagar, jo preferia ignorar la veritat i abraçar l’engany. Li vaig manllevar la petaca, tot confiant que el whisky atenuaria l’empremta indeleble i avui podria tornar a contemplar els estels en pau, com si res no haguera canviat.&lt;/p&gt;
</description>
    </item>
    
    <item>
      <title>Contra els escèptics</title>
      <link>https://carlesbellver.net/contes/unicorns/unicorns25/</link>
      <pubDate>Sun, 09 Dec 2018 00:00:00 +0000</pubDate>
      
      <guid>https://carlesbellver.net/contes/unicorns/unicorns25/</guid>
      <description>&lt;img class=&#34;emoji&#34; src=&#34;https://carlesbellver.net/contes/unicorns/twemoji/1f4e6.svg&#34; /&gt;
&lt;p&gt;M’explicava el concepte tibetà de &lt;em&gt;tulpa&lt;/em&gt;: la capacitat de crear objectes —o éssers vius, fins i tot humans— amb l’energia de la ment. Jo me’n reia.&lt;/p&gt;
&lt;p&gt;—Tu mateix n’has conegut un.&lt;/p&gt;
&lt;p&gt;Es referia al seu criat asiàtic. Ningú sabia d’on l’havia tret, i últimament l’havíem perdut de vista.&lt;/p&gt;
&lt;p&gt;—M’ha passat com a Alexandra David-Néel. Va agafar vida pròpia i ara s’ha tornat maligne. M’agradaria que l’examinares abans que l’haja de destruir.&lt;/p&gt;
&lt;p&gt;No hauria calgut, però, que l’enviara al meu apartament dins d’una caixa de fusta. Les escletxes entre els taulons, havien estat disposades perquè poguera respirar, o perquè jo observara la seua esquena peluda, incòmodament corbada, no menys esfereïdora que els seus grunys? Es remenava, era evident que maldava per escapar d’aquell rigorós captiveri. Vaig telefonar a Danvers. Ara no podia venir, em va dir, però si tenia pressa em podia dictar la fórmula —ell va usar una altra paraula— que el faria esvair-se.&lt;/p&gt;
&lt;p&gt;Em trobava tan alterat que vaig necessitar tres intents.&lt;/p&gt;
</description>
    </item>
    
    <item>
      <title>Bibliografia</title>
      <link>https://carlesbellver.net/contes/unicorns/unicorns23/</link>
      <pubDate>Sat, 08 Dec 2018 00:00:00 +0000</pubDate>
      
      <guid>https://carlesbellver.net/contes/unicorns/unicorns23/</guid>
      <description>&lt;img class=&#34;emoji&#34; src=&#34;https://carlesbellver.net/contes/unicorns/twemoji/269b.svg&#34; /&gt;
&lt;p&gt;Examinàvem sota el flexo la seua darrera adquisició: un exemplar d’&lt;em&gt;Il newtonianismo per le dame&lt;/em&gt;, col·lecció de diàlegs amb què el savi venecià Francesco Algarotti va contribuir a divulgar la &lt;em&gt;Philosophiae naturalis&lt;/em&gt; d’Isaac Newton. A mi em feia recordar, és clar, les lliçons epistolars de Leibniz a Sophie de Hannover i a la seua filla Sophie-Charlotte, publicades recentment amb el títol &lt;em&gt;Filosofia per a princeses&lt;/em&gt;.&lt;/p&gt;
&lt;p&gt;—El que ens hauria calgut —va remugar Atwood, regirant-se a la poltrona— és un &lt;em&gt;Quantum Mechanics for Old Men&lt;/em&gt;. Almenys així no hauríem fet tant el ridícul.&lt;/p&gt;
&lt;p&gt;Són tots, en efecte, vells, i cap dona forma part del claustre d’aquesta venerable institució. La primera persona del plural es podia interpretar, en el seu cas, com un acte de modèstia, però la proclama era abans que res el reconeixement d’un fracàs col·lectiu, la constatació que havien arribat a la fi del trajecte i es trobaven en una via morta. De sobte, em vaig adonar de les volves de pols suspeses a l’aire, com àtoms de Demòcrit.&lt;/p&gt;
</description>
    </item>
    
    <item>
      <title>Gramàtica teòrica</title>
      <link>https://carlesbellver.net/contes/unicorns/unicorns21/</link>
      <pubDate>Fri, 07 Dec 2018 00:00:00 +0000</pubDate>
      
      <guid>https://carlesbellver.net/contes/unicorns/unicorns21/</guid>
      <description>&lt;img class=&#34;emoji&#34; src=&#34;https://carlesbellver.net/contes/unicorns/twemoji/1f4d4.svg&#34; /&gt;
&lt;p&gt;—T’ensenyaré un llenguatge secret.&lt;/p&gt;
&lt;p&gt;—L’has inventat tu?&lt;/p&gt;
&lt;p&gt;—No. L’he après en un llibre vell.&lt;/p&gt;
&lt;p&gt;Recorde que la idea em va parèixer massa infantil, impròpia de la seua edat, fins i tot comptant que tenia un any menys que jo.&lt;/p&gt;
&lt;p&gt;Va portar el llibre i me’l va deixar fullejar. L’havia trobat a casa del seu oncle, llaurador i lletraferit. Era una gramàtica teòrica, sense molts exemples. Ens vam distraure tota la vesprada amb allò. I les vesprades següents també. Ella pensava estudiar filologia anglesa. Jo preferia el llatí i el grec.&lt;/p&gt;
&lt;p&gt;Aquesta nit, va dir, compondrem cadascun un missatge i demà l’altre intentarà desxifrar-lo.&lt;/p&gt;
&lt;p&gt;Crec que dubtava que jo m’estiguera prenent l’estudi prou seriosament i em posava a prova. Li vaig escriure una carta d’amor. Ella va redactar una convocatòria d’una cèl·lula clandestina. El seu germà, aleshores, militava en una organització comunista. Va assumir sacrificis i desgràcies. Nosaltres, en fi.&lt;/p&gt;
&lt;p&gt;Amb els anys vaig entendre que l’aklo només servia per a invocar el dimoni.&lt;/p&gt;
</description>
    </item>
    
    <item>
      <title>Records del Tibet</title>
      <link>https://carlesbellver.net/contes/unicorns/unicorns20/</link>
      <pubDate>Thu, 06 Dec 2018 00:00:00 +0000</pubDate>
      
      <guid>https://carlesbellver.net/contes/unicorns/unicorns20/</guid>
      <description>&lt;img class=&#34;emoji&#34; src=&#34;https://carlesbellver.net/contes/unicorns/twemoji/1f3d4.svg&#34; /&gt;
&lt;p&gt;Wernher von Braun va ser reclutat per l’exèrcit nord-americà i va impulsar el programa espacial de la NASA, però els lames tibetans que els nazis s’havien emportat a Berlín van ser captats per la Miskatonic University —gràcies a les gestions discretes de Randolph Carter, que treballava aleshores a l’Oficina de Serveis Estratègics—, amb la intenció que dirigiren una altra mena de travessia, no cap a l’espai exterior sinó cap al cosmos interior de la ment humana.&lt;/p&gt;
&lt;p&gt;Malauradament, després del parèntesi forçós del maccarthisme ja no s’hi van reincorporar. S’havien instal·lat a Califòrnia al començament de la dècada dels seixanta i allà van conformar la competència més notable del budisme zen entre els &lt;em&gt;hippies&lt;/em&gt; d’inclinació religiosa.&lt;/p&gt;
&lt;p&gt;He pogut comprovar, en tot cas, que perdura al campus el record del seu magisteri i de la seua personalitat. A la botiga oficial de &lt;em&gt;merchandising&lt;/em&gt;, hi resten encara uns pocs exemplars de &lt;em&gt;Tintín al Tibet&lt;/em&gt; amb les seues dedicatòries apòcrifes, bellament cal·ligrafiades.&lt;/p&gt;
</description>
    </item>
    
    <item>
      <title>Rue d’Auseil</title>
      <link>https://carlesbellver.net/contes/unicorns/unicorns19/</link>
      <pubDate>Wed, 05 Dec 2018 00:00:00 +0000</pubDate>
      
      <guid>https://carlesbellver.net/contes/unicorns/unicorns19/</guid>
      <description>&lt;img class=&#34;emoji&#34; src=&#34;https://carlesbellver.net/contes/unicorns/twemoji/1f693.svg&#34; /&gt;
&lt;p&gt;L’autor d’aquells diabòlics poemes en prosa era un misteriós personatge que treballava per a l’ambaixada nord-americana. El tiratge, escàs, es va difondre als cercles habituals, fins que algú es va esquinçar les vestidures. Es van suscitar sospites sobre l’autenticitat d’algunes escenes i sobre la identitat dels subjectes implicats. Jenkin va tocar el dos, mentre que el seu traductor francès, aclaparat per l’oprobi, es va suïcidar.&lt;/p&gt;
&lt;p&gt;Quan el propietari d’un edifici ruïnós de la rue d’Auseil, a la vora de l’Halle aux Cuirs, va delatar el seu darrer llogater, potser aquell comissari es va precipitar a enviar-hi els dos agents més propers. Jenkin s’hi va lliurar sense resistència, en un estat d’aparent —fingida— letargia. El van lligar a una cadira i un s’hi va quedar vigilant-lo. L’altre va anar a buscar reforços. Qui van trobar, després, lligat —i nu— va ser el primer agent. No es va saber res més de Jenkin en molt de temps.&lt;/p&gt;
&lt;p&gt;Entretant, al pis de dalt sonava una música que pareixia d’un altre món.&lt;/p&gt;
</description>
    </item>
    
    <item>
      <title>Dades sobre la localització de l’altiplà de Leng</title>
      <link>https://carlesbellver.net/contes/unicorns/unicorns17/</link>
      <pubDate>Tue, 04 Dec 2018 00:00:00 +0000</pubDate>
      
      <guid>https://carlesbellver.net/contes/unicorns/unicorns17/</guid>
      <description>&lt;img class=&#34;emoji&#34; src=&#34;https://carlesbellver.net/contes/unicorns/twemoji/1f5fa.svg&#34; /&gt;
&lt;p&gt;Estudiaven un informe de l’Oficina de Serveis Estratègics que havia estat part de l’arxiu Danvers. Vint i tants fulls mecanografiats, més una extensió similar d’esbossos de mapes. Era material original, autenticat. Portava segell de setembre de 1945. L’autor —identificat amb un codi— despatxava a correcuita la “hipòtesi antàrtica” per discutir &lt;em&gt;in extenso&lt;/em&gt; diverses opcions a l’Àsia Central, en un arc traçat des de la vall del Caixmir fins als deserts d’arena i de gel de Mongòlia.&lt;/p&gt;
&lt;p&gt;Pensava que aquest era un debat ja resolt. Una vegada em van contar que algú havia encarregat una nòvia per catàleg en un entresol del carrer de Colom. Li van ensenyar fotos de dones sud-americanes, eslaves i asiàtiques. L’única que s’ajustava al seu pressupost era oriünda, precisament, d’una certa República de Leng. Els amics d’ell la van conèixer i feien comentaris grollers sobre la seua olor i les robes bigarrades. Em vaig estimar més no explicar-ho per no aigualir la festa a ningú.&lt;/p&gt;
</description>
    </item>
    
    <item>
      <title>El futur del món</title>
      <link>https://carlesbellver.net/contes/unicorns/unicorns16/</link>
      <pubDate>Mon, 03 Dec 2018 00:00:00 +0000</pubDate>
      
      <guid>https://carlesbellver.net/contes/unicorns/unicorns16/</guid>
      <description>&lt;img class=&#34;emoji&#34; src=&#34;https://carlesbellver.net/contes/unicorns/twemoji/1f3bb.svg&#34; /&gt;
&lt;p&gt;Era l’única dona que assistia a la recepció i l’única que he vist mai al campus. Abans, entre els vells, m’havia paregut una xiqueta de tretze o catorze anys, possiblement la neta d’alguna eminència xaruga. Ara li’n faria tres o quatre més, prou per ser al primer curs d’universitat. Si no ací, potser a Harvard o a Brown.&lt;/p&gt;
&lt;p&gt;Se celebrava l’aniversari de la institució a l’atri del rectorat. Cambrers amb esmòquing servien el còctel. L’orquestra de cambra interpretava el &lt;em&gt;Quatuor pour la fin du temps&lt;/em&gt;. El discurs d’Armitage, sota el pòrtic, abundava d’inquietuds per les perspectives del món. Ella es va girar i em va parlar en veu baixa. La circumspecció i la fermesa tranquil·la de les seues paraules contrastaven amb la seua joventut. Enmig d’aquella assemblea de folls, les raons que m’exposava infonien esperança a un pessimista com jo, que em limitava a escoltar-la.&lt;/p&gt;
&lt;p&gt;Avui m’he despertat amb migranya. No recorde res del que em va dir, només la seua veu, la capacitat de persuasió i el meu esbalaïment.&lt;/p&gt;
</description>
    </item>
    
    <item>
      <title>Das Schnurren</title>
      <link>https://carlesbellver.net/contes/unicorns/unicorns15/</link>
      <pubDate>Sun, 02 Dec 2018 00:00:00 +0000</pubDate>
      
      <guid>https://carlesbellver.net/contes/unicorns/unicorns15/</guid>
      <description>&lt;img class=&#34;emoji&#34; src=&#34;https://carlesbellver.net/contes/unicorns/twemoji/1f408.svg&#34; /&gt;
&lt;p&gt;Vaig guanyar el premi de narrativa amb un recull inspirat en l’estada al psiquiàtric, però ara trobe que &lt;em&gt;La vida canina&lt;/em&gt; és un títol massa subtil: ningú no podrà evitar que el llibre, quan es publique, vaja a parar a la secció d’animals de companyia.&lt;/p&gt;
&lt;p&gt;Aquesta nit he somniat que anava a la Fira de Frankfurt —en substitució d’algú, un canvi d’última hora sense temps per a pensar-s’ho— i m’entrevistava un repòrter d’una revista alemanya de gossos, &lt;em&gt;Mein Hund &amp;amp; Ich&lt;/em&gt;. Més tard, una agent d’una editorial vienesa em feia una oferta increïble: redactar els guions d’una sèrie de contes per a gossos. Me n’ensenyava un prototip —el disseny, pensat perquè pogueren passar full amb les grapes, em pareixia enginyós, encara que no l’entenguera— i em convidava a vi blanc per animar-me a signar el contracte. Jèiem, després d’uns quants brindis, a la seua cambra. Els seus roncs suaus, arraulida contra mi, em sonaven més a gata, però aleshores m’he despertat tot sol a casa i he hagut d’admetre que era jo qui alenava.&lt;/p&gt;
</description>
    </item>
    
    <item>
      <title>L’ultimo appello è da dimenticare</title>
      <link>https://carlesbellver.net/contes/unicorns/unicorns14/</link>
      <pubDate>Sat, 01 Dec 2018 00:00:00 +0000</pubDate>
      
      <guid>https://carlesbellver.net/contes/unicorns/unicorns14/</guid>
      <description>&lt;img class=&#34;emoji&#34; src=&#34;https://carlesbellver.net/contes/unicorns/twemoji/1f5e1.svg&#34; /&gt;
&lt;p&gt;Era dia de festa major. Marieta i Fabrizio em van presentar a les autoritats locals com a &lt;em&gt;professore&lt;/em&gt;: el poble italià és respectuós amb els tributs acadèmics, i justament per això em va saber greu, atès que no he passat mai de becari. La recepció oficial se celebrava a la planta baixa de l’ajuntament. Per no saber dir que no, vaig acabar involucrat en la representació d’una escena medieval. No n’entenia la trama, però vaig assumir el meu paper. En una cambra tancada, dos homes d’aire taciturn em van ensenyar l’ús del punyal retràctil amb què simularia la mort de l’emissari d’un senyoriu rival.&lt;/p&gt;
&lt;p&gt;En arribar el moment, les coloraines de robes i banderoles, el rebombori, els esbufecs dels cavalls, m’impressionaren. Algú m’agarrà el braç amb més força que no havia transmès jo a l’estocada. L’emissari va empal·lidir. Tothom buscava aquells dos homes. Em van pregar que marxara i que oblidara el que havia succeït. Al cotxe, en el viatge de tornada, ningú volgué mencionar l’incident.&lt;/p&gt;
</description>
    </item>
    
    <item>
      <title>Logisch-Philosophische Abhandlung</title>
      <link>https://carlesbellver.net/contes/unicorns/unicorns13/</link>
      <pubDate>Fri, 30 Nov 2018 00:00:00 +0000</pubDate>
      
      <guid>https://carlesbellver.net/contes/unicorns/unicorns13/</guid>
      <description>&lt;img class=&#34;emoji&#34; src=&#34;https://carlesbellver.net/contes/unicorns/twemoji/1f3eb.svg&#34; /&gt;
&lt;p&gt;Aquest deu ser l’únic departament de filosofia del món en què es comença l’estudi del &lt;em&gt;Tractatus&lt;/em&gt; pel final. És a dir, per la carta de Wittgenstein a Ludwig von Ficker, en què declarava que el sentit de l’obra és ètic i que la part més important és la que no podia escriure.&lt;/p&gt;
&lt;p&gt;També deu ser l’únic que utilitza com a font la separata dels &lt;em&gt;Annalen der Naturphilosophie&lt;/em&gt; de 1921, prèvia a la primera edició en forma de llibre. Ni tan sols havia rebut encara el títol definitiu en llatí, suggerit per Moore al cap d’uns mesos. Quan vaig fullejar les fotocòpies en alemany vaig restar esbalaït.&lt;/p&gt;
&lt;p&gt;—Això sí que és un llibre rar i no aquella fotesa del &lt;em&gt;Necronomicon&lt;/em&gt;.&lt;/p&gt;
&lt;p&gt;No va ser res més que un pensament dit en veu alta, un exabrupte. Però, com si haguera esmentat el dimoni o el secretari d’estat, tothom va callar, es van girar cap a mi i arrufant les celles em van fulminar. &lt;em&gt;“Silly young man”&lt;/em&gt;, va remugar O’Brien. I havent formulat el dictamen, van recollir els estris, es van aixecar i van marxar.&lt;/p&gt;
</description>
    </item>
    
    <item>
      <title>Do you long for her, or for the way you were?</title>
      <link>https://carlesbellver.net/contes/unicorns/unicorns11/</link>
      <pubDate>Thu, 29 Nov 2018 00:00:00 +0000</pubDate>
      
      <guid>https://carlesbellver.net/contes/unicorns/unicorns11/</guid>
      <description>&lt;img class=&#34;emoji&#34; src=&#34;https://carlesbellver.net/contes/unicorns/twemoji/1f3b5.svg&#34; /&gt;
&lt;p&gt;Per compte de viatge de final de curs, vam passar un cap de setmana al xalet dels pares d’un company que, ells sí, eren a l’estranger i no s’havien d’assabentar de l’ús que fèiem de la seua segona residència. Jo era més gran que els altres i guardava certes distàncies. L’última nit vam escoltar elapés de Llach, de Leonard Cohen i de Jonathan Richman, mentre un dormitori romania ocupat i ella s’havia assegut davant de l’Olivetti, indiferent a les protestes pel soroll del tecleig.&lt;/p&gt;
&lt;p&gt;En un sol full, em va traçar un perfil psicològic més acurat que el que m’haguera pogut fer cap professional fins aleshores. L’endemà me’l vaig endur dins la bossa i ens vam acomiadar amb un bes a la galta i paraules dolces.&lt;/p&gt;
&lt;p&gt;A València vam seguir especialitats diferents i no ens vèiem gaire. Vaig portar el full a emmarcar —em va costar quatre-centes pessetes— i així va presidir els meus darrers anys de llicenciatura.&lt;/p&gt;
&lt;p&gt;Quan ens creuem, encara intercanviem salutacions i educats somriures.&lt;/p&gt;
</description>
    </item>
    
    <item>
      <title>Eudoxia era rossa i es pentinava amb llargues trenes</title>
      <link>https://carlesbellver.net/contes/unicorns/unicorns10/</link>
      <pubDate>Wed, 28 Nov 2018 00:00:00 +0000</pubDate>
      
      <guid>https://carlesbellver.net/contes/unicorns/unicorns10/</guid>
      <description>&lt;img class=&#34;emoji&#34; src=&#34;https://carlesbellver.net/contes/unicorns/twemoji/1f37a.svg&#34; /&gt;
&lt;p&gt;Em va demanar què pensava d’ella. Li vaig dir que era rossa, apassionada i irreflexiva. Era evident que no m’ho hauria d’haver preguntat i jo no li hauria d’haver contestat. Qualsevol altre dia no hauria emprat aquests adjectius per a definir-la. Hauria procurat no fer mal a ningú amb l’elecció de les paraules.&lt;/p&gt;
&lt;p&gt;Sonava una melodia apegalosa de Neil Diamond i les gerres eren pràcticament plenes. Ens urgia canviar de tema. Va esmentar una pel·lícula de Rohmer i jo li vaig explicar el llibre que acabava de llegir, evocador i enigmàtic, de Constantin Zoubichryn.&lt;/p&gt;
&lt;p&gt;Al carrer, quan ja ens havíem acomiadat, em va dir:&lt;/p&gt;
&lt;p&gt;—Per això no escriuràs mai una novel·la, perquè no entens res, no entens el que fa la gent ni per què ho fa. Seria molt millor que et dedicares a la filosofia. O a la poesia.&lt;/p&gt;
&lt;p&gt;Tenia raó. No hauria de parlar del que no entenc. No solc fer-ho. I tanmateix, m’hi llance tan bon punt em posen una cervesa o em deixen sol davant d’un processador de textos.&lt;/p&gt;
</description>
    </item>
    
    <item>
      <title>Jo era d’anís</title>
      <link>https://carlesbellver.net/contes/unicorns/unicorns09/</link>
      <pubDate>Tue, 27 Nov 2018 00:00:00 +0000</pubDate>
      
      <guid>https://carlesbellver.net/contes/unicorns/unicorns09/</guid>
      <description>&lt;img class=&#34;emoji&#34; src=&#34;https://carlesbellver.net/contes/unicorns/twemoji/1f6ac.svg&#34; /&gt;
&lt;p&gt;M’enviaven al bar de baix amb els diners comptats i jo pujava amb les dues botelles —perquè n’hi havia que eren de conyac i n’hi havia que eren d’anís— i el cartó de tabac americà. Elles m’ho regraciaven amb un gotet —jo era d’anís— i una nova tanda d’històries: variacions sobre els tràngols que havien passat i els viaranys pels quals van venir a parar en aquell casalot del carreró, el mateix en què d’un temps ençà residia jo també.&lt;/p&gt;
&lt;p&gt;Tot d’una, un truc a la porta ens interrompia. Esperàvem a saber a quina cridava el proxeneta. Jo n’admirava —n’envejava— unes quantes coses: el coratge, la solidaritat de grup i, encara més, la facilitat per a ordir relats amb sentit. No n’hi veia cap, de sentit, en la meua vida. En aquells anys —en fa disset o divuit, d’això— la meua imaginació restava adormida. Se’m despertaria més endavant.&lt;/p&gt;
&lt;p&gt;(L’asma em feia xiular els bronquis a mesura que el fum s’espessia. Tan bon punt alguna se n’adonava, s’afanyaven totes a apagar les cigarretes i a ventar-me amb les mans.)&lt;/p&gt;
</description>
    </item>
    
    <item>
      <title>Un drac</title>
      <link>https://carlesbellver.net/contes/unicorns/unicorns08/</link>
      <pubDate>Mon, 26 Nov 2018 00:00:00 +0000</pubDate>
      
      <guid>https://carlesbellver.net/contes/unicorns/unicorns08/</guid>
      <description>&lt;img class=&#34;emoji&#34; src=&#34;https://carlesbellver.net/contes/unicorns/twemoji/1f409.svg&#34; /&gt;
&lt;p&gt;La seua tesi doctoral versava sobre l’estada de Bertrand Russell a la Universitat de Pequín. M’ho explicava a la seua biblioteca, mentre jo fullejava una primera edició de &lt;em&gt;The Analysis of Mind&lt;/em&gt; (Allen &amp;amp; Unwin, 1921), excel·lentment conservada, i assaboria la copa de &lt;em&gt;scotch&lt;/em&gt; que m’havia oferit. Ell, tanmateix, preferia com sempre el vi de Porto.&lt;/p&gt;
&lt;p&gt;Ara i adés, jo mirava a través de la finestra cap a les altes muntanyes que s’albiraven urbs enllà.&lt;/p&gt;
&lt;p&gt;Em contà el seu viatge. Tingué accés a documentació molt valuosa. Apunts microfilmats d’alumnes de Russell i llibres que li havien pertangut. Entre d’altres, un del qual només recordava —o només recorde jo ara aquest detall— que en una nota al peu s’indicava que encara hi havia dracs a la Xina en temps històrics, mentre que el text principal afirmava que s’extingiren abans.&lt;/p&gt;
&lt;p&gt;Per la finestra, al lluny, volava un drac fent giragonses. Aquesta escena, però, la va presenciar ell, anys arrere a la Xina, o els dos junts al seu apartament? Ja no podrem esbrinar-ho mai?&lt;/p&gt;
</description>
    </item>
    
    <item>
      <title>Notes per a la memòria final de la beca</title>
      <link>https://carlesbellver.net/contes/unicorns/unicorns07/</link>
      <pubDate>Sun, 25 Nov 2018 00:00:00 +0000</pubDate>
      
      <guid>https://carlesbellver.net/contes/unicorns/unicorns07/</guid>
      <description>&lt;img class=&#34;emoji&#34; src=&#34;https://carlesbellver.net/contes/unicorns/twemoji/1f37e.svg&#34; /&gt;
&lt;p&gt;Un dels moments crítics en la història de la Miskatonic University seria sens dubte la seua clausura el dilluns 7 de juliol de 1958, just quan, paradoxalment, la voràgine maccarthista arribava a la seua fi. Bona part del professorat va patir presó preventiva, llargues i feixugues investigacions i la prohibició temporal de treballar en cap altra institució educativa.&lt;/p&gt;
&lt;p&gt;(Ensems, a Pamplona, la premsa local observava que d’uns anys ençà era moda celebrar amb xampany l’esclat del coet anunciador de les festes de Sant Fermí.)&lt;/p&gt;
&lt;p&gt;L’activitat acadèmica es va reprendre a mitjan anys seixanta. Primer de forma clandestina. Més endavant, durant l’administració Carter, ja amb el permís dels organismes oficials i la convalidació de títols. Sorprèn constatar que molts dels docents en exercici, encara avui, continuen essent els mateixos que abans de l’episodi repressiu. La seua extraordinària longevitat invitaria a pensar que algú, en algun moment, va culminar les recerques de Paracels.&lt;/p&gt;
</description>
    </item>
    
    <item>
      <title>A l’oficina de correus</title>
      <link>https://carlesbellver.net/contes/unicorns/unicorns06/</link>
      <pubDate>Sat, 24 Nov 2018 00:00:00 +0000</pubDate>
      
      <guid>https://carlesbellver.net/contes/unicorns/unicorns06/</guid>
      <description>&lt;img class=&#34;emoji&#34; src=&#34;https://carlesbellver.net/contes/unicorns/twemoji/1f3e4.svg&#34; /&gt;
&lt;p&gt;S’apropava l’hora de tancar i la cua avançava amb lentitud exasperant, però no podia deixar l’enviament per a l’endemà perquè no estava segur que les còpies arribaren a temps, i llavors em podien retirar la beca. Era una d’aquestes ocasions en què sents que la burocràcia i l’univers conspiren contra tu. No es tracta, és clar, de cap mena de pensament racional.&lt;/p&gt;
&lt;p&gt;Els funcionaris, de fet, pareixien més encantats que mai, menys diligents, i mireu que són, de costum, parsimoniosos. Tenien una visita, un home assegut en una cadira al darrere, i s’entretenien xarrant-hi. Algú d’aspecte poc saludable, amb la cara demacrada i una llangor que feien sospitar la convalescència d’una greu malaltia. Parlava amb un fil de veu. Constantment es giraven per escoltar-lo i aturaven el tràmit que portaven entre mans.&lt;/p&gt;
&lt;p&gt;Warren, més tard, m’ha aclarit el cas.&lt;/p&gt;
&lt;p&gt;—Es diu Nahum i va morir fa poc d’unes febres d’origen desconegut. Deu haver passat per acomiadar-se dels companys i comprovar com s’apanyen sense ell.&lt;/p&gt;
</description>
    </item>
    
    <item>
      <title>El cau de la bèstia</title>
      <link>https://carlesbellver.net/contes/unicorns/unicorns05/</link>
      <pubDate>Fri, 23 Nov 2018 00:00:00 +0000</pubDate>
      
      <guid>https://carlesbellver.net/contes/unicorns/unicorns05/</guid>
      <description>&lt;img class=&#34;emoji&#34; src=&#34;https://carlesbellver.net/contes/unicorns/twemoji/1f577.svg&#34; /&gt;
&lt;p&gt;—El baró de Rothschild circulava per Londres en un cotxe tirat per zebres. A Boston van veure una senyora que passejava un porc negre d’allò més bufó. I hem llegit que la policia de Nova York ha detingut un pintor bohemi, al Village, per espantar els veïns amb el seu caiman.&lt;/p&gt;
&lt;p&gt;—No ens hauríem d’estranyar, doncs, que Dexter vulga tenir per mascota una aranya gegant?&lt;/p&gt;
&lt;p&gt;—Un cranc pelut.&lt;/p&gt;
&lt;p&gt;—Per l’amor de Déu… d’on ha tret aquest monstre?&lt;/p&gt;
&lt;p&gt;—El va trobar en una batuda en algun bosc perdut i inexplicablement va decidir quedar-se’l, en lloc de portar-lo al laboratori.&lt;/p&gt;
&lt;p&gt;—Però algú de vosaltres l’ha vist?&lt;/p&gt;
&lt;p&gt;—Jo he pogut comprovar l’estat en què té sa casa. Em van encomanar que hi anara per demanar-li el vot en les eleccions departamentals…&lt;/p&gt;
&lt;p&gt;—No crec que tingueu cap possibilitat de guanyar.&lt;/p&gt;
&lt;p&gt;—La dona de fer feines va plegar i no pot aconseguir una substituta. El terra, darrere d&#39;ell, era ple d’immundícies. No caldrà que us diga que no vaig creuar el llindar de la porta.&lt;/p&gt;
&lt;p&gt;—Algú hauria de fer alguna cosa, senyors.&lt;/p&gt;
</description>
    </item>
    
    <item>
      <title>Llegendes urbanes</title>
      <link>https://carlesbellver.net/contes/unicorns/unicorns04/</link>
      <pubDate>Thu, 22 Nov 2018 00:00:00 +0000</pubDate>
      
      <guid>https://carlesbellver.net/contes/unicorns/unicorns04/</guid>
      <description>&lt;img class=&#34;emoji&#34; src=&#34;https://carlesbellver.net/contes/unicorns/twemoji/2604.svg&#34; /&gt;
&lt;p&gt;Hi havia dubtes, o si més no versions diferents, sobre l’origen de la contaminació: potser un fragment del meteorit que va caure prop d’Arkham l’any 1882 —el que va desaparèixer del Museu de Ciències Naturals mentre la universitat romangué tancada, durant la caça de bruixes—, o el tros de motlura d’una balustrada que Walter Gilman, estudiant de matemàtiques, va trobar al seu llit —després d’un somni en què s’havia sentit transportat a un altre món— i que ningú més no havia vist mai. Fora el que fora, algú va enviar-ho per correu a un professor de Miskatonic i aquest va morir de manera immediata en obrir el paquet. Ningú no sabia el nom del professor, ni a quin departament pertanyia, però pareixia que tothom coneguera algú que tenia un amic que n’havia estat alumne, anys arrere.&lt;/p&gt;
&lt;p&gt;Fins i tot, es deia, més endavant havia mort també el funcionari que va gestionar el lliurament a l’oficina de correus. La psicosi va durar unes setmanes, el temps just perquè començara a aflorar un nou report fals.&lt;/p&gt;
</description>
    </item>
    
    <item>
      <title>La presència del mal</title>
      <link>https://carlesbellver.net/contes/unicorns/unicorns03/</link>
      <pubDate>Wed, 21 Nov 2018 00:00:00 +0000</pubDate>
      
      <guid>https://carlesbellver.net/contes/unicorns/unicorns03/</guid>
      <description>&lt;img class=&#34;emoji&#34; src=&#34;https://carlesbellver.net/contes/unicorns/twemoji/1f525.svg&#34; /&gt;
&lt;p&gt;L’alcohol etílic és, segons els llibres de text, dissolvent, combustible i psicoactiu. Qualsevol d’aquestes propietats valdria per a explicar, amb rigor científic variable, que se m’haja malmès —dissolt, incendiat, trastocat— la memòria d’aquells pocs anys en què vaig consumir-ne més assíduament.&lt;/p&gt;
&lt;p&gt;De tant en tant, un record retorna i fereix. Dins d’un somni o en acabant d’una sessió de meditació. (Em pregunte si deu ser inevitable que l’abús de les drogues conduïsca a pràctiques orientalistes, de racionalitat escassa; sempre que no et duga directament al cementeri, és clar.) Una casa vella, en un carreró quasi tan fosc de dia com de nit. L’interior és encara més sòrdid. Una porquera on arrela el dimoni. Les deixalles acumulades als racons, el greixum, l’olor agra, de primer moment insuportable. Una porta oberta, l’última, al final d’un passadís. Algú que marxa plorant i algú que perboca.&lt;/p&gt;
&lt;p&gt;No puc saber amb seguretat quina d’aquestes dues persones sóc. No voldria saber-ho, però ho sospite.&lt;/p&gt;
</description>
    </item>
    
    <item>
      <title>L’enfer, c’est les autres</title>
      <link>https://carlesbellver.net/contes/unicorns/unicorns02/</link>
      <pubDate>Tue, 20 Nov 2018 00:00:00 +0000</pubDate>
      
      <guid>https://carlesbellver.net/contes/unicorns/unicorns02/</guid>
      <description>&lt;img class=&#34;emoji&#34; src=&#34;https://carlesbellver.net/contes/unicorns/twemoji/1f6ae.svg&#34; /&gt;
&lt;p&gt;Els cabells esbullats, els llavis pintats i un gran somriure. Feia vent, aquell matí. Aquesta foto seua, una mica borrosa, l’única que tenia i que vaig donar per perduda, va lliscar entre els fulls d’un llibre que no m’havia sabut gens greu prestar-li. La va examinar amb interès i em va demanar qui era.&lt;/p&gt;
&lt;p&gt;—Reconeixeràs —em va dir— que l’has buscada en totes les altres.&lt;/p&gt;
&lt;p&gt;Era evident que només es podia referir a les dues —o tres— posteriors, a qui potser coneixia de vista, no pas a l’única anterior, de qui ho ignorava tot. Però en aquell moment vaig sentir que el pànic i la paranoia s’apoderaven de mi una altra vegada.&lt;/p&gt;
&lt;p&gt;—Només els afeccionats a la psicologia podeu arribar a ser tan ridículs com la mateixa psicologia acadèmica.&lt;/p&gt;
&lt;p&gt;Li vaig arrabassar la foto i vaig marxar, ho sé, amb un excés de teatralitat. Un parell de carrers més enllà, abans del riu, em vaig adonar que també li havia pres el llibre i el vaig llançar en una paperera. Adéu-siau, Jean-Paul Sartre.&lt;/p&gt;
&lt;p&gt;I bé, doncs, continuem.&lt;/p&gt;
</description>
    </item>
    
    <item>
      <title>Hi ha unicorns?</title>
      <link>https://carlesbellver.net/contes/unicorns/unicorns01/</link>
      <pubDate>Mon, 19 Nov 2018 00:00:00 +0000</pubDate>
      
      <guid>https://carlesbellver.net/contes/unicorns/unicorns01/</guid>
      <description>&lt;img class=&#34;emoji&#34; src=&#34;https://carlesbellver.net/contes/unicorns/twemoji/2615.svg&#34; /&gt;
&lt;p&gt;La vaig conèixer en una sala d’estudi de l’antiga Facultat de Lletres de la Universitat de París. Ens vam mirar i al cap d’un minut em vaig adonar que eixia. Va ser una conversa breu, una mica incòmoda i tendra. Bevíem glops d’un cafè de màquina que pareixia verinós.&lt;/p&gt;
&lt;p&gt;Devia tenir dos o tres anys més que jo. Més tard, quan va marxar, va fer com si es descuidara una de les seues carpetes. A dins vaig trobar l’anunci d’un col·loqui —&lt;em&gt;“Hommage à la Licorne”&lt;/em&gt;— il·lustrat amb un detall dels cèlebres tapissos del Museu de Cluny. En un full en blanc havia escrit les seues dades. Em va sorprendre que tinguera tres noms: Marie Valérie Mathilde. Em preguntava com li devien dir les seues amigues o la seua família.&lt;/p&gt;
&lt;p&gt;Al vespre vaig anar a buscar-la. La seua companya de pis em va informar que no hi era. Li vaig lliurar la carpeta i li vaig demanar que li diguera que ens podíem veure dijous a la conferència del professor canadenc: &lt;em&gt;“Are There Unicorns? Towards A (Neo)-Kantian Answer”&lt;/em&gt;. Un enfocament interessant.&lt;/p&gt;
</description>
    </item>
    
    <item>
      
      <link>https://carlesbellver.net/contes/unicorns/unicorns00/</link>
      <pubDate>Sun, 18 Nov 2018 00:00:00 +0000</pubDate>
      
      <guid>https://carlesbellver.net/contes/unicorns/unicorns00/</guid>
      <description>&lt;p&gt;Els textos que componen aquest recull van ser redactats l’estiu de 1992 a la Miskatonic University (estada d’investigació sufragada per una beca de la Pickman Foundation). Els vaig teclejar amb un ordinador Sinclair ZX81, relíquia tecnològica contemporània del primer IBM PC, però molt més rudimentària. Misteriosament, no disposaven de cap equip actual per provar &lt;em&gt;“The effects of the word processor in writing”&lt;/em&gt;.&lt;/p&gt;
&lt;p&gt;L’article amb la justificació del projecte i l’esbós dels resultats va ser rebutjat per l’&lt;em&gt;Arkham Science&lt;/em&gt;. Potser el comitè editorial degué jutjar el tema excessivament modernista, o merament superflu. No podria estar més d’acord amb aquestes raons.&lt;/p&gt;
&lt;p&gt;Una limitació del ZX81 era la memòria RAM, que permetia treballar amb un màxim d’un kilobyte. Per això aquests textos tenen, exactament, mil vint-i-quatre caràcters, espais inclosos. Els vaig retrobar fa poc dins d’una carpeta. La impressió s’esvaïa, em vaig sentir nostàlgic i vaig pensar a transcriure’ls. No crec que interessen a ningú més que a mi.&lt;/p&gt;
&lt;p&gt;Ch. B.&lt;/p&gt;
</description>
    </item>
    
    <item>
      <title>Una història subterrània</title>
      <link>https://carlesbellver.net/contes/unahistoriasubterrania/</link>
      <pubDate>Sun, 18 Mar 2018 00:00:00 +0000</pubDate>
      
      <guid>https://carlesbellver.net/contes/unahistoriasubterrania/</guid>
      <description>&lt;div style=&#34;text-align: center;&#34;&gt;&lt;img class=&#34;u-max-full-width&#34; alt=&#34;Il·lustració: fanal&#34; src=&#34;https://carlesbellver.net/contes/dibuixos/uhs/fanal.png&#34;&gt;&lt;/div&gt;
&lt;p&gt;Hola. Em dic Natàlia i tinc deu anys. Quasi onze. El meu germà n’ha fet cinc. Es diu Josep, però jo li dic &lt;em&gt;Gafarró&lt;/em&gt;. A ell li pareix bé perquè el iaio li deia així. I perquè no sap el que significa: si sabera que és el nom d’un ocellet molt menudet, i que per això li diem així, s’enfadaria amb mi i ja no li agradaria gens que li ho diguera.&lt;/p&gt;
&lt;p&gt;Però ara no us volia parlar d’ell exactament. Us volia contar la història de la nostra aventura sota terra i de com vam salvar la mare i el pare. Ni ells en saben tots els detalls més importants. Se n’assabentaran quan aquest relat guanyarà un premi —la meua mestra ha dit que tinc moltes possibilitats— i aleshores tothom vindrà a preguntar-nos. Ja ens van traure en la tele i en els periòdics, però ara voldran que ho expliquem &lt;em&gt;nosaltres&lt;/em&gt;, perquè ningú no s’imagina el que ens va passar allí baix.&lt;/p&gt;
&lt;hr&gt;
&lt;p&gt;—Qualsevol dia ens caurà la casa damunt! —deia el senyor Tomaset, que és un senyor molt gran que vivia sol en el primer pis, quan ens creuàvem en el portal.&lt;/p&gt;
&lt;p&gt;—A ell segur que no li caurà damunt —ens deia el papà unes passes més amunt, quan el senyor Tomaset ja havia eixit al carrer i no ens podia sentir—, perquè no hi és mai. I ens feia l&#39;ullet i ens somreia, com si fera broma, perquè estiguérem tranquils. Nosaltres vivíem en el pis més alt, el sisè, i l’ascensor sempre estava avariat. Havíem vist com s’enfilava l’esquerda des de la planta baixa, un pis rere l’altre.&lt;/p&gt;
&lt;p&gt;El senyor Tomaset i nosaltres érem els únics inquilins que hi quedàvem. Els altres s’havien anat mudant a edificis més nous, on els ascensors solien funcionar i les esquerdes no eren tan enfiladisses.&lt;/p&gt;
&lt;hr&gt;
&lt;p&gt;El senyor Tomaset s’estava moltes hores a la llar de jubilats, on tenia amistats amb qui podia xarrar, jugar a cartes i ballar. Nosaltres tampoc no passàvem molt de temps a casa. El Gafarró i jo anem a l’escola del barri, de les vuit del matí a les sis de la vesprada. Altres només van de nou a cinc, però la mare i el pare treballen, tenen molta feina i no ens poden deixar dormir fins més tard, ni vindre’ns a buscar més prompte. L’escola matinera és una murga perquè ens hem de d’alçar molt d’hora, és de nit i tenim son. Però la vesprada és millor perquè fem algunes coses interessants: dilluns escacs, dimarts patinatge, dimecres teatre, dijous vòlei i divendres dibuix. Al Gafarró li agraden els escacs i el patinatge. A mi el teatre i el vòlei. Dibuixar ens enxisa als dos. Jo sóc més gran i dibuixe molt millor que ell, és clar. La professora  m’ha promès que m’ensenyarà a dibuixar plànols de túnels.&lt;/p&gt;
&lt;hr&gt;
&lt;p&gt;Estàvem en perill, per tant, a partir del vespre. Jo hi pensava, sobretot, al gitar-me, i aleshores sí que tenia una mica de por, però la son guanyava i m’adormia en un tres i no res.&lt;/p&gt;
&lt;p&gt;Al final, la casa es va ensorrar un dilluns de vesprada. Just quan estava fent escac i mat al capbuit d’Èdgar, vam escoltar l’enrenou, com un allau de pedres, i jo vaig entendre tot d’una el que havia passat. Però encara no podia saber encara que la mare i el pare hi eren. A les sis i cinc, quan vaig veure que no venien, ja m’ho vaig imaginar. Li vaig agarrar la maneta molt fort al Gafarró mentre el director ens deia que ens hauríem d’esperar una estona.&lt;/p&gt;
&lt;p&gt;Aleshores va venir una dona i ens en vam anar amb ella a un pis, on vivia més gent que també s’havia quedat sense casa. Ens va preparar uns sandvitxos i ens va explicar que hi havia hagut un accident. Jo ja sabia quina mena d’accident, però al Gafarró se li han de raonar bé les coses. La casa s’havia esfondrat fins als fonaments i els pares havien quedat atrapats en el garatge, quan venien de treballar. Els bombers estaven buscant-los. Havien portat uns gossos entrenats per a ensumar les persones. Lladraven molt, grataven el terra, i això era bon senyal. Ens va buscar un joc de taula, una antigalla amb una oca i caselles amb una presó, un laberint, un pou i la mort. Volia ser amable i simpàtica, i tenia nom de flor —un nom graciós com ara Margarida o Gerani—, però nosaltres no estàvem per festes.&lt;/p&gt;
&lt;p&gt;Vam dormir en una llitera. Jo a dalt, el Gafarró a baix. Ell volia a dalt, però no li vam deixar: segur que hauria caigut. Va plorar i es va adormir. Jo, tapada amb el llençol fins al cap, tan prop del sostre, m’imaginava la mare i el pare a fosques sota una muntanya d’enderrocs.&lt;/p&gt;
&lt;hr&gt;
&lt;p&gt;El dimarts va ser un dia molt llarg. La meua mestra i la del Gafarró havien advertit als nostres companys que no ens preguntaren res sobre l’accident, i es notava que se n’aguantaven les ganes. Jo també m’aguantava les ganes: les de plorar. No volia que se m’escapara ni una llagrimeta davant de ningú, ni molt menys davant del Gafarró. Només en vaig deixar anar una, o dues, a la vesprada, mentre patinàvem. Amb el casc i la velocitat no es podia notar.&lt;/p&gt;
&lt;p&gt;A les sis va tornar a vindre a buscar-nos Margarida (suposem que es diu Margarida). Però, ves per on, havia tingut la pensada de portar-nos amb la tia Elisenda, que és l’única parenta que tenim a la ciutat. La seua casa, en un carreró estret del centre, era molt fosca i molt freda. La tia Elisenda és molt vella, una mica tacanya, i devia fer mil anys que no tractava amb gent de la nostra edat. Aquella primera nit ens va traure col per sopar. A sobre, el pa estava sec i dur, per més que ella ens diguera que era un pa boníssim, artesanal, de no sé quin forn del carrer d’Amunt, no com els pans de supermercat que són tot química. La química, vam comentar més tard, deu ser el que els fa més mollets i mengívols.&lt;/p&gt;
&lt;p&gt;Tenia una habitació per a convidats, amb un sol llit, així que vam haver de compartir-lo. El Gafarró no parava de moure’s i em clavava colzades i cpuntades de peu. Jo ja sabia que passaria això. No em deixava dormir, així que vaig tindre temps per a pensar. Se’m va acudir una idea boja: i si en lloc de buscar la mare i el pare des de dalt, retirant les tones de runa com devien estar fent els bombers, els buscaren des de baix, per sota terra? Potser hi havia algun túnel que permetria arribar-hi més fàcilment. O potser podien excavar ells el túnel. No hi havien pensat?&lt;/p&gt;
&lt;hr&gt;
&lt;p&gt;El dimecres també va ser molt llarg. Després del pati, i a l’hora de dinar, vaig preguntar a la mestra si tenia alguna notícia dels bombers. Ella em va contestar les dues vegades que tinguera paciència, em va passar la mà pels cabells i em va dir “bonica”. No m’havia dit mai “bonica”. No em va sonar gens bé.&lt;/p&gt;
&lt;p&gt;A la vesprada assàjavem &lt;em&gt;Peter Pan&lt;/em&gt; per a la funció de final de curs. El Gafarró i jo érem pirates, però la monitora em va proposar que fera d’apuntadora. La meua cara de pomes agres li degué parèixer excessiva fins i tot per al més temible dels filibusters. No n’havíem tingut mai, d’apuntadora, i va resultar una tasca d’una importància crucial en el desenvolupament de l’obra. Àlan, que és germà d’Èdgar i feia de Peter Pan, no se sabia els diàlegs. Em va tocar dictar-li tota l’estona, fins que me’n vaig avorrir i li vaig canviar una parauleta de res: li vaig dir &lt;em&gt;nòvia&lt;/em&gt; on havia de dir &lt;em&gt;mare&lt;/em&gt;. El molt babau s’ho va empassar, tothom va esclafir a riure i aleshores Anabel —que feia de Wendy— es va empipar amb ell, la monitora amb mi, i la funció va acabar com Camot, amb un càstig general perquè va ser impossible restaurar l’ordre.&lt;/p&gt;
&lt;p&gt;Us jure que mai havia armat un escàndol com aquest.&lt;/p&gt;
&lt;hr&gt;
&lt;p&gt;L’endemà, dijous, encara es va fer més llarg. Ningú no em parlava, per aquell escàndol del dia anterior. Per mi millor, tenia moltes coses a rumiar. A la vesprada, durant el partit de vòlei, continuava pegant voltes a la meua idea. Com que no parava compte en el joc i fallava tantes pilotes, la monitora em va deixar que m’asseguera en un racó. Si tinguérem metro, pensava, podríem buscar una línia que passara prop de la nostra casa. Però no en tenim. Una altra via d’accés més realista podien ser les clavegueres. En tornar a casa de la tia Elisenda, anava mirant de reüll les tapes i els embornals. Però m’hauria fet fàstic ficar-m’hi —ecs!— i a més a més temia trobar-hi la cara d’aquell pallasso malvat que aguaita els xiquets.&lt;/p&gt;
&lt;p&gt;Tot això anava cavil·lant quan em vaig adonar que el Gafarró s’havia quedat arrere. Estàvem en la plaça de Correus. Li passa sovint: es queda encantat mirant qualsevol cosa i l’has de despertar pegant-li un pessic o un calbot (però sense fer-li mal).&lt;/p&gt;
&lt;p&gt;—Espavila, Gafarró!&lt;/p&gt;
&lt;p&gt;Què diantre mirava? I aleshores, eureka. En la paret, davant d’ell, un cartell enganxat:&lt;/p&gt;
&lt;div style=&#34;text-align: center; font-family: Sans-serif; text-transform: uppercase;&#34;&gt;Castelló sota les bombes&lt;br/&gt;Els refugis subterranis&lt;br/&gt;de la guerra civil&lt;br/&gt;Visita guiada demà a les sis&lt;br/&gt;Lloc: ací mateix ⬇︎&lt;/div&gt;
&lt;p&gt;Al terra, al nostre costat, unes escales baixaven fins a una porta tancada.&lt;/p&gt;
&lt;hr&gt;
&lt;p&gt;Divendres a les sis, doncs, vam guardar corrents els llapis i les llibretes. Jo havia dibuixat la nostra casa, tal com era abans d’ensulsir-se, per no oblidar-me’n, i el Gafarró havia dibuixat la mare i el pare. Ens vam acomiadar i vam marxar, procurant dissimular les presses i els nervis. La nit anterior havia comprovat en un plànol la situació d’aquest refugi i la direcció que caldria seguir, si era possible, per dirigir-nos cap a on havia estat la nostra casa i on encara havien de ser la mare i el pare. Al matí, sense que la tia se n’adonara, havia preparat rues extra amb el pa dur i amb els talls de pernil dolç que havia comprat per als nostres esmorzars. Per si el trajecte es prolongava. Després li havia demanat una llanterna. Per a un experiment de ciències naturals, li vaig dir. Ens podia fer molta falta.&lt;/p&gt;
&lt;p&gt;Quan vam arribar-hi, la visita ja havia començat. Hi havia bastant de gent, així que va ser fàcil barrejar-nos-hi sense cridar l’atenció. Una persona gran, que parlava com un mestre, contava històries d’una guerra, de bombardeigs per mar i aire i de la construcció de refugis com aquest per protegir-se’n. Va fer desfilar el grup per un passadís fins a una altra sala on hi havia fotografies, gràfics i textos.&lt;/p&gt;
&lt;p&gt;—Ara, sobretot, que ningú no entre en aquella galeria —va assenyalar un racó—. Encara no hem acabat d’explorar-la i no sabem on condueix.&lt;/p&gt;
&lt;p&gt;No era més que una escletxa en un racó. Dissimuladament, vaig ficar-hi el cap. Podia portar-nos, si no m’enganyava, en la direcció correcta. Vam fer el longuis per quedar-nos els últims i, quan van marxar per continuar el recorregut, ens hi vam endinsar en silenci, de puntetes. Vam avançar unes passes a les palpentes abans d’engegar la llanterna. Teníem per davant un passadís estret, llarg, brut i fosc. Al cap de vint o trenta metres, o més, vam arribar a una bifurcació. Un camí tirava cap a l’esquerra, l’altre cap a la dreta. Tots dos pareixien igual d’estrets, llargs, bruts i foscos.&lt;/p&gt;
&lt;p&gt;—I ara què fem? —va preguntar el Gafarró.&lt;/p&gt;
&lt;p&gt;Cap problema. Seguiríem el que es desviava menys de la ruta de la nostra casa, però, per si de cas, deixaria caure molles de la meua rua, com Polzet. Així no ens perdríem. Vam tornar a fer el mateix en la bifurcació següent. I en l’altra. Llavors vam topar amb un atzucac: una paret no ens deixava continuar. Vam haver de tornar arrere i, en aquell moment, vaig haver de reconèixer-me a mi mateixa —al Gafarró no li’n podia dir res— que era totalment impossible destriar les molletes de la pols. Per què no se m’hauria acudit apuntar cada tomb en la llibreta? Però no servia de res lamentar-se’n. No tenia altre remei que triar dreta o esquerra confiant en la meua memòria. Al cap d’un minut ens vam haver d’aturar de colp. Vaig agarrar fort el Gafarró. Davant de nosaltres s’estenia un abisme sense fons.&lt;/p&gt;
&lt;p&gt;Pitjor encara, la llum de la llanterna començava a esmorteir-se. S’estava acabant la pila.&lt;/p&gt;
&lt;p&gt;—No patisques, Gafarró. Ho tinc tot supercontrolat.&lt;/p&gt;
&lt;p&gt;Que més voldria. Però ell depenia en mi i no el podia decebre. Vam fer unes passes enrere i ens vam recolzar contra la paret. Vaig deixar que s’arronsara contra mi. Vaig traure les rues de la motxilla. Amb la panxa mig plena, i a fosques, ens vam adormir.&lt;/p&gt;
&lt;hr&gt;
&lt;p&gt;Quan em vaig despertar no sabia on era, ni quant de temps havia dormit. El Gafarró encara clapava al meu costat. Tot d’una em vaig espantar. En la foscor quasi completa, tres parells d’ulls ens observaven i se’ns acostaven lentament. Em vaig quedar paralitzada de tanta por. Un dels tres individus va encendre un fanal, com aquell que tenia el iaio a la casa del poble. Aleshores vaig veure que també portava una pistola, però no ens apuntava. Els tres vestien roba militar. Pareixien molt vells. Les barbes blanques els arribaven fins a la panxa.&lt;/p&gt;
&lt;p&gt;—Qui-qui sou? —vaig preguntar quequejant—.&lt;/p&gt;
&lt;p&gt;—Som republicans —va contestar una veu calmada i profunda—. I vosaltres?&lt;/p&gt;
&lt;p&gt;—Nosaltres som xiquets.&lt;/p&gt;
&lt;p&gt;Això ho va dir el Gafarró, que s’acabava de despertar. Jo em vaig afanyar a aclarir que ell era un xiquet i jo la seua germana, i que tinc onze anys.&lt;/p&gt;
&lt;p&gt;—En tens deu —va replicar ell.&lt;/p&gt;
&lt;p&gt;—Capità Roig —va dir el que portava el fanal i la pistola—, per a servir-vos. Deveu tindre fam.&lt;/p&gt;
&lt;p&gt;Capità, vaig pensar, com Garfi. Els altres dos no badaven boca, però un d’ells va traure d’un sarró un tros de pa, més sec i més dur que el de la tia Elisenda, i un tros de formatge igual de dur i de sec que el pa, i molt més olorós. Ens vam partir el pa i el vam rosegar una mica, per no fer-los un menyspreu, però el formatge no el vam tocar. També ens van acostar una cantimplora.&lt;/p&gt;
&lt;p&gt;—Prengueu-ne un glop. És aigua de deu. Brolla sense parar, pura i cristal·lina, des que la vam descobrir fa un munt d’anys.&lt;/p&gt;
&lt;p&gt;Sí que era bona, i fresca, com la de les fonts de les muntanyes quan anem d’excursió.&lt;/p&gt;
&lt;p&gt;—Viviu ací baix? —els vaig preguntar.&lt;/p&gt;
&lt;p&gt;—Només temporalment. Estem amagats des que els feixistes van prendre la ciutat el 14 de juny de 1938.&lt;/p&gt;
&lt;p&gt;—I no voldríeu eixir? —els vaig preguntar, per fer conversa i per evitar que ens interrogaren a nosaltres. No sabia si ens podíem fiar d’ells.&lt;/p&gt;
&lt;p&gt;—Eixim tots els mesos per fer un reconeixement i per obtenir provisions. Hem observat canvis de retolació que no entenem. I banderes noves. Però mentre continue hissada la bicolor en el govern civil ens mantindrem alerta en les nostres posicions.&lt;/p&gt;
&lt;p&gt;—I hi esteu a gust, en les vostres posicions?&lt;/p&gt;
&lt;p&gt;—No s’hi està gens malament, quan t’hi acostumes. Darrerament ens van fer una mica de nosa amb tant de pàrquing. Primer ens vam pensar que tornaven els bombardeigs. Però el nostre quarter està prou fondo i segur. Hem tingut temps de sobres per a explorar, cavar i atrinxerar-nos.&lt;/p&gt;
&lt;p&gt;Va assenyalar amb la mà la fossa que ens havia tallat el pas.&lt;/p&gt;
&lt;p&gt;—A l’altra banda hi ha algú més. Un home i una dona. Els coneixeu?&lt;/p&gt;
&lt;p&gt;La mare i el pare! Però vaig pensar que seria més prudent dissimular, per si de cas. Vaig tocar el Gafarró amb el colze, per indicar-li que no piulara.&lt;/p&gt;
&lt;p&gt;—Els hem acostat menjar i aigua —va continuar—, com a vosaltres. Però no hem deixat que ens vegen. No sabem quines intencions tenen. Pareixen desorientats.&lt;/p&gt;
&lt;p&gt;—S’han perdut! —ja no em vaig poder resistir—. Nosaltres els estàvem buscant!&lt;/p&gt;
&lt;hr&gt;
&lt;p&gt;—D’acord, doncs. Els facilitarem el pas a aquesta banda i podran eixir amb vosaltres.&lt;/p&gt;
&lt;p&gt;—Però nosaltres també ens hem perdut —vaig confessar—. No sabem trobar l’eixida.&lt;/p&gt;
&lt;p&gt;—No patisques, dona —em va dir—. És molt fàcil eixir d’un laberint. Estira el braç esquerre i avança sense apartar mai la mà de la paret. Sempre a l’esquerra. Abans que cante el gall estareu fora.&lt;/p&gt;
&lt;p&gt;Quin gall, vaig pensar, però no vaig poder preguntar-ho perquè en un tancar i obrir d’ulls havien marxat i s’havia tornat a fer fosc. Al cap d’un minut vam sentir sorolls. S’albirava una miqueta de claror a l’altra banda. Dues figures, molt apegades una a l’altra, caminaven per un tauló, com un pont sobre l’abisme. Portaven el fanal del capità, però no eren els republicans.&lt;/p&gt;
&lt;p&gt;—Mama! Papa!&lt;/p&gt;
&lt;p&gt;—Papa! Mama!&lt;/p&gt;
&lt;p&gt;—Natàlia! Josep!&lt;/p&gt;
&lt;p&gt;Ens vam fondre tots quatre en una abraçada immensa. La mare i el pare se’n feien creus, d’haver-nos trobat. Feia dies que pegaven voltes pels túnels. Sort que acabaven de fer la compra quan els va caure la casa damunt, almenys no havien passat fam. Només feia unes hores que havien arribat a l’abisme. Ara havien trobat el fanal, però no tenien ni idea de qui l’hi havia deixat i havia parat les fustes. Feien cara de desconcert i d’esgotament. Havien de tindre unes ganes boges d’eixir, i jo també, així que em vaig afanyar a explicar-los això de la mà esquerra. El pare em va mirar amb aquest somriure seu fals de suficiència, tan fals que no pot enganyar ningú. Jo ja sé que l’ofici de pare inclou fer veure que controles la situació, però de vegades se’n passa.&lt;/p&gt;
&lt;p&gt;—Aniré davant amb el fanal —va dir—. Seguiu-me.&lt;/p&gt;
&lt;p&gt;De manera que anava ell davant i jo just darrere. A l’esquerra és clar, tocant la paret amb la mà. Quan arribàvem a una bifurcació, em mirava de reüll per veure cap a on havíem de tirar. La mare, a la meua dreta, portava el Gafarró enganxat al coll.&lt;/p&gt;
&lt;hr&gt;
&lt;p&gt;Vam eixir al carrer enmig d’una altra visita guiada. La gent ens mirava. No m’havia adonat que anàvem tan bruts i despentinats, sobretot la mare i el pare, però estàvem massa contents per a preocupar-nos d’aquesta ximpleria. Caminàvem per l’avinguda del Rei cap a casa, sense ni tan sols pensar que ja no n’hi havia, de casa. En arribar-hi, ens hi vam trobar un rogle enorme de persones que murmuraven i gesticulaven. Vaig estirar la màniga d’un senyor i li vaig preguntar què passava. Era el senyor Tomaset, però ell no s’esperava que fóra jo i no em va reconèixer.&lt;/p&gt;
&lt;p&gt;—Els bombers no els troben. Deien que es podrien haver salvat al garatge, però ara que hi han arribat no hi són. I els gossos han parat de lladrar.&lt;/p&gt;
&lt;p&gt;Els gossos, és clar. En aquell instant ens van ensumar i van arrencar a lladrar com uns dimonis!&lt;/p&gt;
&lt;hr&gt;
&lt;p&gt;El senyor Tomaset se n’ha anat a viure a algun lloc amb els altres iaios del barri. Nosaltres estem vivint amb la tia. Ella té la seua cambra de sempre i nosaltres compartim l’altra. El lavabo, la cuina i el menjador són per a tots. S’ha de dir que hem donat alegria a la casa. Alcem les persianes tots els matins i obrim les finestres una estona, per deixar entrar la claror i l’aire fresc. Al vespre, quan venim de l’escola, engeguem la ràdio i cantem. Fins i tot la tia pareix una altra. Avui mateix s’ha rigut una vegada, fluixet, quan el Gafarró n’ha fet una de les seues.&lt;/p&gt;
&lt;p&gt;Vam deixar el fanal en una post del menjador, al costat del Sant Antoni la Mare de Déu de Lledó. Sobre els republicans, el Gafarró i jo encara no ens hi hem posat d’acord. Allà baix estava molt fosc i amb prou feines els vam veure les cares. La mare i el pare, quan ens senten, es miren i arrufen el nas. Crec que atribueixen les nostres discussions a la cèlebre imaginació infantil. I una part de raó sí que deuen tindre. L’última que m’ha dit és que ell pensa que eren reptilians.&lt;/p&gt;
&lt;p&gt;—Amb aquelles barbotes! —he intentat fer-li veure.&lt;/p&gt;
&lt;p&gt;—Pareixien cocodrils barbuts —m’ha contestat.&lt;/p&gt;
&lt;p&gt;A mi em recordaven més aviat els nans dels contes, amb les seues mines i els seus tresors. O els xiquets perduts de Peter Pan, que tenien com ells una casa subterrània. Però uns xiquets perduts que hagueren estat perduts massa anys i hagueren —ai!— crescut, sense que anara ningú a rescatar-los.&lt;/p&gt;
&lt;p&gt;He vist algunes pintades polítiques que les deuen haver fet ells en les seues eixides mensuals. Quan acabe d’escriure aquest conte, buscaré informació en Internet sobre tot allò que ens van dir de la guerra, els bombardeigs i les banderes, per esbrinar si seria possible que isqueren prompte. Aniríem a buscar-los i els organitzaríem una recepció de primera, amb gallardets i banda de música. Una traca no, perquè ja vaig comprendre que no els feien gràcia les explosions i els sorolls forts.&lt;/p&gt;
&lt;p&gt;Però això haurà de ser quan acabe d’escriure aquest relat. I després d’estudiar pel control de matemàtiques.&lt;/p&gt;
&lt;p&gt;FI&lt;/p&gt;
&lt;div style=&#34;text-align: center;&#34;&gt;&lt;img class=&#34;u-max-full-width&#34; alt=&#34;Il·lustració: fanal&#34; src=&#34;https://carlesbellver.net/contes/dibuixos/uhs/capita-roig.png&#34;&gt;&lt;/div&gt;
</description>
    </item>
    
    <item>
      <title>Carrer de les Penedides</title>
      <link>https://carlesbellver.net/2018/01/19/carrer-de-les.html</link>
      <pubDate>Fri, 19 Jan 2018 16:26:05 +0000</pubDate>
      
      <guid>https://carlesbellver.net/2018/01/19/carrer-de-les.html</guid>
      <description>&lt;p&gt;Que els records d’aquells anys se’m diluïssin en alcohol etílic dificulta, per cert, completar aquest examen de consciència que no sé qui m’ha manat fer. Del setanta i tants al vuitanta-u, tot ho cobreix, i ho assuaveix, un vel espès d’irrealitat. Els habitacles de mala mort per on vaig passar: la mitja dotzena —o més— de pensions, el pis del carrer d’Avinyó que amenaçava ruïna a crits, un magatzem abandonat a Sants, un racó davall d’una escala a l’Eixample, la furgoneta sense rodes en aquell solar —d’on em va foragitar un ferroveller— i un sens fi de places i parcs públics, en un radi que comprenia si fa no fa mitja ciutat. Els dies i les nits de borratxera ininterrompuda, els malsons que es confonien amb la vigília; i em semblava millor no discernir què era què. Quan aconseguia una feina remunerada, balafiava la primera paga completa i tocava començar de zero una altra vegada. O de davall de zero. (Vist des d’ara, pareix un miracle que no visités mai cap comissaria.)&lt;/p&gt;
&lt;p&gt;El meu darrer domicili estable, abans de tornar a Castelló, no va ser pas dels més tètrics, ni el menys particular […]&lt;/p&gt;
</description>
    </item>
    
    <item>
      
      <link>https://carlesbellver.net/2017/04/12/la-meva-prxima.html</link>
      <pubDate>Wed, 12 Apr 2017 22:00:00 +0000</pubDate>
      
      <guid>https://carlesbellver.net/2017/04/12/la-meva-prxima.html</guid>
      <description>&lt;img title=&#34;Hugo Gernsback Isolator&#34; src=&#34;https://carlesbellver.net/uploads/2014/2014-02-09-hugo-gernsback-isolator.jpg&#34; alt=&#34;Hugo Gernsback Isolator&#34; /&gt;
&lt;blockquote&gt;
&lt;p&gt;—Us haig d’informar que aquesta conversa quedarà enregistrada en una cadena de blocs per tota l’eternitat i que vós no hi tindreu, mai, cap dret d’accés, rectificació, cancel·lació o oposició, ni res que s’hi assembli.&lt;/p&gt;
&lt;p&gt;—Ho trobo just. Vol que li deixi la meva gravadora? Però no sé si la bateria deu estar prou carregada…&lt;/p&gt;
&lt;p&gt;—No us hi amoïneu. Disposem de mitjans propis, infinitament lluny de les vostres limitadíssimes capacitats de comprensió.&lt;/p&gt;
&lt;p&gt;—D’acord.&lt;/p&gt;
&lt;p&gt;—Comencem, doncs.&lt;/p&gt;
&lt;/blockquote&gt;
&lt;p&gt;Això podria ser el preàmbul del meu pròxim conte, si és que algun dia l’escric.&lt;/p&gt;
</description>
    </item>
    
    <item>
      <title>Pensava demanar-hi asil</title>
      <link>https://carlesbellver.net/2014/05/06/pensava-demanarhi-asil.html</link>
      <pubDate>Tue, 06 May 2014 22:00:00 +0000</pubDate>
      
      <guid>https://carlesbellver.net/2014/05/06/pensava-demanarhi-asil.html</guid>
      <description>&lt;p&gt;Pensava demanar-hi asil, però a l’últim moment m’ha fet vergonya i només he demanat l’hora. La d’Oslo, vull dir. La mateixa que ací, m’han contestat. M’ha estranyat, i se’m deu haver notat en l’expressió de la cara, perquè llavors el funcionari, un home jove potser en el seu primer destí —alt, els ulls clars i astuts de víking— m’ha volgut explicar que el Consell d’Europa debat crear zones horàries noves, basades en la latitud més que no pas en la distància de Greenwich, aquest costum antic. N’hi hauria tres i prou: una hora nòrdica, una hora central i una altra per als països del sud. Aquesta darrera, la nostra, quinze o vint minuts —com a molt— per davant de l’hora del nord d’Àfrica. Parlava un castellà pulcre, neutre, sense accent. Si de cas, amb uns matisos de posta de sol als fiords en acabar les frases. Ens hem acomiadat molt diplomàticament i he marxat més intranquil que abans.&lt;/p&gt;
&lt;p&gt;&lt;a href=&#34;https://www.flickr.com/photos/carlesbellver/14107932436/&#34;&gt;&lt;img src=&#34;https://carlesbellver.net/uploads/2019/5ae3e0ccfe.jpg&#34; alt=&#34;Viceconsolat&#34; /&gt;&lt;/a&gt;&lt;/p&gt;
</description>
    </item>
    
    <item>
      <title>La vista cansada</title>
      <link>https://carlesbellver.net/contes/lavistacansada/</link>
      <pubDate>Thu, 28 Nov 2013 00:00:00 +0000</pubDate>
      
      <guid>https://carlesbellver.net/contes/lavistacansada/</guid>
      <description>&lt;p&gt;Que tinc la vista cansada, em van diagnosticar l’altre dia en l’òptica com qui no diu res.&lt;/p&gt;
&lt;p&gt;De tantes coses que he vist?, em vaig demanar per a mi, en silenci. Potser sí. Però moltes, no cal dir-ho, pagaven la pena: la pena —tremenda— de viure. L’estany del parc de Ribalta, &lt;em&gt;la basseta dels peixets&lt;/em&gt;, buida; n’havien obert el desguàs per netejar-la i me’n recorde com si fos ara que em va parèixer fondíssima, perquè jo era un xiquet molt menut, tan menut que em podria perdre, em repetien dia sí dia també, si m’endinsava en les &lt;em&gt;maranyetes&lt;/em&gt;, els caminets tortuosos i ombrívols del bosc dels contes. Una torre malmesa i un pou, en la Casa del Batle de Vilafamés, que van ser per a mi els arquetips de la torre i del pou, de les ruïnes romàntiques. El pis de baix, pels forats dels taulons del terra en la cambra de l’àvia. La collita d’un cirerer al migdia, una pluja d’estels a mitjanit, ajaguts damunt d’un roquerar. Els cràters de la Lluna, els anells de Saturn, amb el telescopi del meu cosí Pere. Un estel de foc erràtic, un misteri celeste —un &lt;em&gt;objecte volador no identificat&lt;/em&gt;— per damunt del Desert de les Palmes. Les illes, albirades des del Bartolo blau i lluny enllà. Les casetes de bany llistades, la mar quieta a l’alba, l’arena, les petxines i els crancs, a Benicàssim alguns estius. Les capitals d’Europa. Un tòtem dels Mars del Sud, en un museu a París, i un &lt;em&gt;drakkar&lt;/em&gt;, un petit vaixell amb què els víkings van solcar el mar del Nord; entre els seus tresors, una figureta del Buddha. Els palaus de Venècia, arribant-hi amb el &lt;em&gt;vaporetto&lt;/em&gt; des del Lido, i el Gran Canal, els ponts, el casalici precari on el marbre declarava: &lt;em&gt;«qui abitò Lord Byron»&lt;/em&gt;. A Viena, la casa severa d’un filòsof, el somni arborat d’un arquitecte. La frontera d’Àsia en l’Ungarstrasse. Fisterra. Més lluny no he anat. El drac dissecat en el cau llòbrec d’una església a València, en el carrer de la Nau, cara a cara amb la universitat vella: la Raó lluminosa i davant per davant el monstre concebut en la foscor.&lt;/p&gt;
&lt;p&gt;Tants moments preciosos que fatalment s’esvairan —i no pas per la sentència que hagi pronunciat un oculista, què s’ha pensat—, inclosos aquells que m’estime més callar, guardar només per a mi en el reducte de la meva intimitat. El descobriment de l’origen del món: ho diré així, a la manera de Gustave Courbet. El bell somriure, l’oroneta que no fa estiu però alleuja el cor ni que sigui un dia. La promesa d’una felicitat possible, que es reflecteix, encara, en tu, en els teus ulls cansats com els meus, en els teus llavis com els meus assedegats.&lt;/p&gt;
</description>
    </item>
    
    <item>
      
      <link>https://carlesbellver.net/2012/12/20/205806.html</link>
      <pubDate>Thu, 20 Dec 2012 19:58:00 +0000</pubDate>
      
      <guid>https://carlesbellver.net/2012/12/20/205806.html</guid>
      <description>&lt;p&gt;Guanya en un sorteig un creuer pel Yann per a dues persones. Encoratjat per la sort, proposa a una desconeguda en un bar que l’hi acompanyi.&lt;/p&gt;
</description>
    </item>
    
    <item>
      
      <link>https://carlesbellver.net/2012/12/20/191633.html</link>
      <pubDate>Thu, 20 Dec 2012 18:16:33 +0000</pubDate>
      
      <guid>https://carlesbellver.net/2012/12/20/191633.html</guid>
      <description>&lt;p&gt;El drac i el tigre en l’escut d’un mas. A desgrat dels llibres d’història, aquest país va ser governat antigament per invasors xinesos.&lt;/p&gt;
</description>
    </item>
    
    <item>
      
      <link>https://carlesbellver.net/2012/12/20/160256.html</link>
      <pubDate>Thu, 20 Dec 2012 15:02:56 +0000</pubDate>
      
      <guid>https://carlesbellver.net/2012/12/20/160256.html</guid>
      <description>&lt;p&gt;Xin: delicatessen mística, fong gegant, s’escampa pel subsol i aflora en forma de cucs o bolets individuals, narcòtics, cal engolir sencers.&lt;/p&gt;
</description>
    </item>
    
    <item>
      
      <link>https://carlesbellver.net/2012/12/20/150820.html</link>
      <pubDate>Thu, 20 Dec 2012 14:08:20 +0000</pubDate>
      
      <guid>https://carlesbellver.net/2012/12/20/150820.html</guid>
      <description>&lt;p&gt;Matrimoni mixt. Lluna de mel a Westonburg. Turisme marcià. Ruïnes circulars. Somnis reminiscents. Una sospita.&lt;/p&gt;
</description>
    </item>
    
    <item>
      
      <link>https://carlesbellver.net/2012/12/20/070122.html</link>
      <pubDate>Thu, 20 Dec 2012 06:01:22 +0000</pubDate>
      
      <guid>https://carlesbellver.net/2012/12/20/070122.html</guid>
      <description>&lt;p&gt;Després de dedicar sa vida a desxifrar-lo, el contingut del &lt;a href=&#34;http://en.wikipedia.org/wiki/Voynich_manuscript&#34;&gt;manuscrit Voynich&lt;/a&gt; li sembla banal. Coi de sexualitat hipertrofiada.&lt;/p&gt;
</description>
    </item>
    
    <item>
      
      <link>https://carlesbellver.net/2012/12/19/191824.html</link>
      <pubDate>Wed, 19 Dec 2012 18:18:24 +0000</pubDate>
      
      <guid>https://carlesbellver.net/2012/12/19/191824.html</guid>
      <description>&lt;p&gt;Úrsula enroscava el coll per besar tendrament &lt;a href=&#34;http://en.wikipedia.org/wiki/Boris_Vian&#34;&gt;Borís&lt;/a&gt; en la nuca i ell li prometia que un dia marxarien a Àfrica tots dos junts&lt;/p&gt;
</description>
    </item>
    
    <item>
      
      <link>https://carlesbellver.net/2012/12/19/185704.html</link>
      <pubDate>Wed, 19 Dec 2012 17:57:04 +0000</pubDate>
      
      <guid>https://carlesbellver.net/2012/12/19/185704.html</guid>
      <description>&lt;p&gt;Obres, volen fer passar tots els túnels per refugis de la darrera guerra civil, però criden l’atenció certs baixos relleus i inscripcions.&lt;/p&gt;
</description>
    </item>
    
    <item>
      
      <link>https://carlesbellver.net/2012/12/19/182945.html</link>
      <pubDate>Wed, 19 Dec 2012 17:29:45 +0000</pubDate>
      
      <guid>https://carlesbellver.net/2012/12/19/182945.html</guid>
      <description>&lt;p&gt;Una altra guerra secreta -contra la triada Tian Di Hui- va ocasionar la migració de &lt;a href=&#34;http://en.wikipedia.org/wiki/Tristero&#34;&gt;Tristero&lt;/a&gt; a les xarxes digitals encriptades, cap a 1999.&lt;/p&gt;
</description>
    </item>
    
    <item>
      
      <link>https://carlesbellver.net/2012/12/19/162614.html</link>
      <pubDate>Wed, 19 Dec 2012 15:26:14 +0000</pubDate>
      
      <guid>https://carlesbellver.net/2012/12/19/162614.html</guid>
      <description>&lt;p&gt;La tortuga és un animal infernal. En compren una partida per poblar un estany i es fiquen pertot, la casa, el cotxe. Provoquen un accident.&lt;/p&gt;
</description>
    </item>
    
    <item>
      
      <link>https://carlesbellver.net/2012/12/19/065828.html</link>
      <pubDate>Wed, 19 Dec 2012 05:58:28 +0000</pubDate>
      
      <guid>https://carlesbellver.net/2012/12/19/065828.html</guid>
      <description>&lt;p&gt;Obre per error un sobre adreçat al seu veí, una mena d’informe sobre tortures que l’horroritza. No gosa conservar-lo, ni desfer-se’n.&lt;/p&gt;
</description>
    </item>
    
    <item>
      
      <link>https://carlesbellver.net/2012/12/18/230442.html</link>
      <pubDate>Tue, 18 Dec 2012 22:04:42 +0000</pubDate>
      
      <guid>https://carlesbellver.net/2012/12/18/230442.html</guid>
      <description>&lt;p&gt;Milionari malalt d’avorriment inspirat en llibre d’&lt;a href=&#34;http://en.wikipedia.org/wiki/Oliver_Sacks&#34;&gt;O. Sacks&lt;/a&gt; es fa practicar una lobectomia temporal bilateral i deixa de reconèixer sa mare.&lt;/p&gt;
</description>
    </item>
    
    <item>
      
      <link>https://carlesbellver.net/2012/12/18/172637.html</link>
      <pubDate>Tue, 18 Dec 2012 16:26:37 +0000</pubDate>
      
      <guid>https://carlesbellver.net/2012/12/18/172637.html</guid>
      <description>&lt;p&gt;Milionari compra única còpia de &lt;a href=&#34;http://en.wikipedia.org/wiki/Book_of_Soyga&#34;&gt;&lt;em&gt;Llibre de Soyga&lt;/em&gt;&lt;/a&gt; en Sotheby’s, l’oblida en tauleta del saló amb &lt;em&gt;National Geographic&lt;/em&gt; i &lt;em&gt;Sports Illustrated&lt;/em&gt;.&lt;/p&gt;
</description>
    </item>
    
    <item>
      
      <link>https://carlesbellver.net/2012/12/18/172356.html</link>
      <pubDate>Tue, 18 Dec 2012 16:23:56 +0000</pubDate>
      
      <guid>https://carlesbellver.net/2012/12/18/172356.html</guid>
      <description>&lt;p&gt;Científics NASA incapaços d’explicar falses “ruïnes” i anomalies marcianes, tenen malsons, lamenten haver llegit &lt;em&gt;Solaris&lt;/em&gt;, maleeixen &lt;a href=&#34;http://en.wikipedia.org/wiki/Stanislaw_Lem&#34;&gt;S. Lem&lt;/a&gt;.&lt;/p&gt;
</description>
    </item>
    
    <item>
      
      <link>https://carlesbellver.net/2012/12/18/160816.html</link>
      <pubDate>Tue, 18 Dec 2012 15:08:16 +0000</pubDate>
      
      <guid>https://carlesbellver.net/2012/12/18/160816.html</guid>
      <description>&lt;p&gt;Renill monstruós i per dalt del campanar plana un drac o un &lt;em&gt;shantak&lt;/em&gt;: l’ocellot cavallí, espantós i cruel, descrit en llegendes sumèries.&lt;/p&gt;
</description>
    </item>
    
    <item>
      
      <link>https://carlesbellver.net/2012/12/18/070224.html</link>
      <pubDate>Tue, 18 Dec 2012 06:02:24 +0000</pubDate>
      
      <guid>https://carlesbellver.net/2012/12/18/070224.html</guid>
      <description>&lt;p&gt;Macacos escriuen fragment Shakespeare amb PCW 8256, però d’obra apòcrifa (&lt;em&gt;Locrine&lt;/em&gt;). Vint-i-cinc anys, laboratori cancel·la projecte, sacrifica &lt;a href=&#34;http://en.wikipedia.org/wiki/Infinite_monkey_theorem&#34;&gt;micos&lt;/a&gt;.&lt;/p&gt;
</description>
    </item>
    
    <item>
      
      <link>https://carlesbellver.net/2012/12/17/191805.html</link>
      <pubDate>Mon, 17 Dec 2012 18:18:05 +0000</pubDate>
      
      <guid>https://carlesbellver.net/2012/12/17/191805.html</guid>
      <description>&lt;p&gt;Nou intent francès d’assaig atòmic, prop d’on s’han trobat indicis arqueològics de &lt;a href=&#34;http://en.wikipedia.org/wiki/R%E2%80%99lyeh&#34;&gt;R’lyeh&lt;/a&gt;, just abans de conjunció estel·lar, terratrèmol.&lt;/p&gt;
</description>
    </item>
    
    <item>
      
      <link>https://carlesbellver.net/2012/12/17/191727.html</link>
      <pubDate>Mon, 17 Dec 2012 18:17:27 +0000</pubDate>
      
      <guid>https://carlesbellver.net/2012/12/17/191727.html</guid>
      <description>&lt;p&gt;Li ofereixen una caixa de fusta, li diuen que conté l’ànima perduda del seu avi. Per esnobisme, per curiositat, per avorriment, la compra.&lt;/p&gt;
</description>
    </item>
    
    <item>
      
      <link>https://carlesbellver.net/2012/12/17/163653.html</link>
      <pubDate>Mon, 17 Dec 2012 15:36:53 +0000</pubDate>
      
      <guid>https://carlesbellver.net/2012/12/17/163653.html</guid>
      <description>&lt;p&gt;Plagues, Carib delmat. Rebels de Costaguana ocupen terres, base de llançament europea. Primera potència espacial sense estat.&lt;/p&gt;
</description>
    </item>
    
    <item>
      
      <link>https://carlesbellver.net/2012/12/17/163632.html</link>
      <pubDate>Mon, 17 Dec 2012 15:36:32 +0000</pubDate>
      
      <guid>https://carlesbellver.net/2012/12/17/163632.html</guid>
      <description>&lt;p&gt;&lt;a href=&#34;http://en.wikipedia.org/wiki/Elwin_Ransom&#34;&gt;Dr. Ransom&lt;/a&gt;, advocat del “solar antic”, reconeix que és una invenció, “com l’esperanto”. Esperantistes destaquen diferències, se’n desvinculen.&lt;/p&gt;
</description>
    </item>
    
    <item>
      
      <link>https://carlesbellver.net/2012/12/17/070155.html</link>
      <pubDate>Mon, 17 Dec 2012 06:01:55 +0000</pubDate>
      
      <guid>https://carlesbellver.net/2012/12/17/070155.html</guid>
      <description>&lt;p&gt;Trobada casual amb &lt;a href=&#34;http://en.wikipedia.org/wiki/Robert_Louis_Stevenson&#34;&gt;R. L. Stevenson&lt;/a&gt; en una carnisseria de Samoa, evita que compri carn humana. Nadius caníbals en diuen “porc llarg”.&lt;/p&gt;
</description>
    </item>
    
    <item>
      
      <link>https://carlesbellver.net/2012/12/16/000652.html</link>
      <pubDate>Sun, 16 Dec 2012 23:06:52 +0000</pubDate>
      
      <guid>https://carlesbellver.net/2012/12/16/000652.html</guid>
      <description>&lt;p&gt;Malauradament per a ell, la &lt;a href=&#34;http://en.wikipedia.org/wiki/Hyperosmia&#34;&gt;hiperòsmia&lt;/a&gt; induïda per les anfetamines cedí aviat i degenerà en una clara osmàlgia.&lt;/p&gt;
</description>
    </item>
    
    <item>
      
      <link>https://carlesbellver.net/2012/12/16/231631.html</link>
      <pubDate>Sun, 16 Dec 2012 22:16:31 +0000</pubDate>
      
      <guid>https://carlesbellver.net/2012/12/16/231631.html</guid>
      <description>&lt;p&gt;Em desperten els trucs i la pesanta que s’esmunyeix sota el llit, com sempre que es materialitzen els malsons que em provoca.&lt;/p&gt;
</description>
    </item>
    
    <item>
      
      <link>https://carlesbellver.net/2012/12/16/200238.html</link>
      <pubDate>Sun, 16 Dec 2012 19:02:38 +0000</pubDate>
      
      <guid>https://carlesbellver.net/2012/12/16/200238.html</guid>
      <description>&lt;p&gt;Descobreixen antigues mines d’indis algonquins a Vermont. Gent amb caretes estranyes als pobles del voltant. Se senten veus als boscos.&lt;/p&gt;
</description>
    </item>
    
    <item>
      
      <link>https://carlesbellver.net/2012/12/16/200134.html</link>
      <pubDate>Sun, 16 Dec 2012 19:01:34 +0000</pubDate>
      
      <guid>https://carlesbellver.net/2012/12/16/200134.html</guid>
      <description>&lt;p&gt;Agressió salvatge en una partida de pòquer. Dos dels participants n’acusen un 3r. El 4t declara la irrupció d’un 5è d’aparença bestial.&lt;/p&gt;
</description>
    </item>
    
    <item>
      
      <link>https://carlesbellver.net/2012/12/16/125519.html</link>
      <pubDate>Sun, 16 Dec 2012 11:55:19 +0000</pubDate>
      
      <guid>https://carlesbellver.net/2012/12/16/125519.html</guid>
      <description>&lt;p&gt;Tu i jo ens trobàvem sempre en palauets romàntics, davant d’estanys en tardors de somnis vagues. Te m’apropaves de gairell inadvertida.&lt;/p&gt;
</description>
    </item>
    
    <item>
      
      <link>https://carlesbellver.net/2012/12/16/115404.html</link>
      <pubDate>Sun, 16 Dec 2012 10:54:04 +0000</pubDate>
      
      <guid>https://carlesbellver.net/2012/12/16/115404.html</guid>
      <description>&lt;p&gt;Lord Oxmore no va ser rescatat al Serengeti. Els trets dels caçadors el van matar i el va suplantar un lleó al qual havia ensenyat a parlar.&lt;/p&gt;
</description>
    </item>
    
    <item>
      
      <link>https://carlesbellver.net/2012/12/15/153248.html</link>
      <pubDate>Sat, 15 Dec 2012 14:32:48 +0000</pubDate>
      
      <guid>https://carlesbellver.net/2012/12/15/153248.html</guid>
      <description>&lt;p&gt;Xarxa de botigues de compra d’or, vinculada a experiments financers de govern regional. Mafiosos apallissen vicepresident segon.&lt;/p&gt;
</description>
    </item>
    
    <item>
      
      <link>https://carlesbellver.net/2012/12/15/113533.html</link>
      <pubDate>Sat, 15 Dec 2012 10:35:33 +0000</pubDate>
      
      <guid>https://carlesbellver.net/2012/12/15/113533.html</guid>
      <description>&lt;p&gt;&lt;a href=&#34;http://en.wikipedia.org/wiki/J._Robert_Oppenheimer&#34;&gt;Oppenheimer&lt;/a&gt; desitja secretament que Teller tingui raó, esdevenir Xiva, destruir el món per una reacció en cadena en el primer assaig atòmic.&lt;/p&gt;
</description>
    </item>
    
    <item>
      
      <link>https://carlesbellver.net/2012/12/15/092035.html</link>
      <pubDate>Sat, 15 Dec 2012 08:20:35 +0000</pubDate>
      
      <guid>https://carlesbellver.net/2012/12/15/092035.html</guid>
      <description>&lt;p&gt;Em rendisc. Accepte, a condició que em feu passar pel mort i em doneu una plaça en l’estranger.&lt;/p&gt;
</description>
    </item>
    
    <item>
      
      <link>https://carlesbellver.net/2012/12/15/085313.html</link>
      <pubDate>Sat, 15 Dec 2012 07:53:13 +0000</pubDate>
      
      <guid>https://carlesbellver.net/2012/12/15/085313.html</guid>
      <description>&lt;p&gt;Núvia per correu. Dins d’una caixa, des de Corea. Cara agradable, però anatomia inusual. Veu metàl·lica causa mal de cap. No retornable.&lt;/p&gt;
</description>
    </item>
    
    <item>
      
      <link>https://carlesbellver.net/2012/12/14/200045.html</link>
      <pubDate>Fri, 14 Dec 2012 19:00:45 +0000</pubDate>
      
      <guid>https://carlesbellver.net/2012/12/14/200045.html</guid>
      <description>&lt;p&gt;Una ampolla 15 cc d’elixir de l’oblit (&lt;em&gt;Non Remember Fluid&lt;/em&gt;) robada a l’Institut Pavlov costa 20.000 RUB mercat negre Sant Petersburg.&lt;/p&gt;
</description>
    </item>
    
    <item>
      
      <link>https://carlesbellver.net/2012/12/14/181511.html</link>
      <pubDate>Fri, 14 Dec 2012 17:15:11 +0000</pubDate>
      
      <guid>https://carlesbellver.net/2012/12/14/181511.html</guid>
      <description>&lt;p&gt;Un home de mitjana edat sent nostàlgia de l’infinit després de contemplar el famós &lt;a href=&#34;http://en.wikipedia.org/wiki/The_Nostalgia_of_the_Infinite&#34;&gt;quadre&lt;/a&gt; de De Chirico. Una còpia, de fet. Es deprimeix.&lt;/p&gt;
</description>
    </item>
    
    <item>
      
      <link>https://carlesbellver.net/2012/12/14/153633.html</link>
      <pubDate>Fri, 14 Dec 2012 14:36:33 +0000</pubDate>
      
      <guid>https://carlesbellver.net/2012/12/14/153633.html</guid>
      <description>&lt;p&gt;Cerquen quelcom valuós en el subsòl d’una comarca muntanyosa. Al nord de Castelló? El porc negre que els acompanya, un animal diabòlic.&lt;/p&gt;
</description>
    </item>
    
    <item>
      
      <link>https://carlesbellver.net/2012/12/14/070222.html</link>
      <pubDate>Fri, 14 Dec 2012 06:02:22 +0000</pubDate>
      
      <guid>https://carlesbellver.net/2012/12/14/070222.html</guid>
      <description>&lt;p&gt;Biblioteca Strahov: Necronomicon entre &lt;em&gt;Dissertació sobre el sexe de les plantes&lt;/em&gt; de Linné i &lt;em&gt;Assaig sobre visions de fantasmes&lt;/em&gt; de Schopenhauer.&lt;/p&gt;
</description>
    </item>
    
    <item>
      
      <link>https://carlesbellver.net/2012/12/14/070058.html</link>
      <pubDate>Fri, 14 Dec 2012 06:00:58 +0000</pubDate>
      
      <guid>https://carlesbellver.net/2012/12/14/070058.html</guid>
      <description>&lt;p&gt;Naufragi 1921 davant de Sulaco, vaixell emergeix espontàniament 1996. Recerques, recuperen objectes. De nou s’enfonsa. Misteri inexplicat.&lt;/p&gt;
</description>
    </item>
    
    <item>
      
      <link>https://carlesbellver.net/2012/12/13/225126.html</link>
      <pubDate>Thu, 13 Dec 2012 21:51:26 +0000</pubDate>
      
      <guid>https://carlesbellver.net/2012/12/13/225126.html</guid>
      <description>&lt;p&gt;El menú, frugal però exquisit: sopa d’ossos de cavall i saltat d’alfals amb llagosts. Després, esperant el cafè, vam calar foc als havans.&lt;/p&gt;
</description>
    </item>
    
    <item>
      
      <link>https://carlesbellver.net/2012/12/13/194547.html</link>
      <pubDate>Thu, 13 Dec 2012 18:45:47 +0000</pubDate>
      
      <guid>https://carlesbellver.net/2012/12/13/194547.html</guid>
      <description>&lt;p&gt;Bon esperit Xin de les prades i els boscos de bambú a la vora del Mekong, tant de bo que restis sempre amb mi, gola avall.&lt;/p&gt;
</description>
    </item>
    
    <item>
      
      <link>https://carlesbellver.net/2012/12/13/141244.html</link>
      <pubDate>Thu, 13 Dec 2012 13:12:44 +0000</pubDate>
      
      <guid>https://carlesbellver.net/2012/12/13/141244.html</guid>
      <description>&lt;p&gt;L’acusació era exagerada, els McCoy no devoraven els bebès: els raptaven per dur-los a l’orfenat i que els adoptessin famílies catòliques.&lt;/p&gt;
</description>
    </item>
    
    <item>
      
      <link>https://carlesbellver.net/2012/12/13/072832.html</link>
      <pubDate>Thu, 13 Dec 2012 06:28:32 +0000</pubDate>
      
      <guid>https://carlesbellver.net/2012/12/13/072832.html</guid>
      <description>&lt;p&gt;Pregunta en una llibreria i descobreix amb estupor que no s’imprimeixen ja mapes, perquè no cal que ningú vagi enlloc.&lt;/p&gt;
</description>
    </item>
    
    <item>
      
      <link>https://carlesbellver.net/2012/12/13/070252.html</link>
      <pubDate>Thu, 13 Dec 2012 06:02:52 +0000</pubDate>
      
      <guid>https://carlesbellver.net/2012/12/13/070252.html</guid>
      <description>&lt;p&gt;&lt;a href=&#34;http://es.wikipedia.org/wiki/Mancuspia&#34;&gt;Mancúspia&lt;/a&gt;: ecològicament innòcua, però criança massiva en granges augmenta símptomes difusos en la població propera: cefalees, urticàries.&lt;/p&gt;
</description>
    </item>
    
    <item>
      
      <link>https://carlesbellver.net/2012/12/12/222643.html</link>
      <pubDate>Wed, 12 Dec 2012 21:26:43 +0000</pubDate>
      
      <guid>https://carlesbellver.net/2012/12/12/222643.html</guid>
      <description>&lt;p&gt;Que et bellugui una dent en un somni vol dir que tens por d’envellir o de fracassar, li diu el dentista. Li mossega un turmell.&lt;/p&gt;
</description>
    </item>
    
    <item>
      
      <link>https://carlesbellver.net/2012/12/12/213834.html</link>
      <pubDate>Wed, 12 Dec 2012 20:38:34 +0000</pubDate>
      
      <guid>https://carlesbellver.net/2012/12/12/213834.html</guid>
      <description>&lt;p&gt;Un mag mai explica els trucs, li digué. El féu desaparèixer, i quan aconseguí tornar a casa l’hi trobà casat amb la seva dona, i amb fills.&lt;/p&gt;
</description>
    </item>
    
    <item>
      
      <link>https://carlesbellver.net/2012/12/12/201017.html</link>
      <pubDate>Wed, 12 Dec 2012 19:10:17 +0000</pubDate>
      
      <guid>https://carlesbellver.net/2012/12/12/201017.html</guid>
      <description>&lt;p&gt;Es desperta en llit estrany i dubta que pugui tornar a casa: la ciutat canvia constantment i no hi ha plànols vàlids. Resignat a restar-hi.&lt;/p&gt;
</description>
    </item>
    
    <item>
      
      <link>https://carlesbellver.net/2012/12/12/195852.html</link>
      <pubDate>Wed, 12 Dec 2012 18:58:52 +0000</pubDate>
      
      <guid>https://carlesbellver.net/2012/12/12/195852.html</guid>
      <description>&lt;p&gt;Ràdio Vaticana entrevista &lt;a href=&#34;http://en.wikipedia.org/wiki/C._S._Lewis&#34;&gt;C. S. Lewis&lt;/a&gt;, nunci de Sa Santedat en l’Espai Exterior. Emissió es talla, expedició de rescat. Satèl·lit assolat.&lt;/p&gt;
</description>
    </item>
    
    <item>
      
      <link>https://carlesbellver.net/2012/12/12/065743.html</link>
      <pubDate>Wed, 12 Dec 2012 05:57:43 +0000</pubDate>
      
      <guid>https://carlesbellver.net/2012/12/12/065743.html</guid>
      <description>&lt;p&gt;Capítol local de la Societat Teosòfica. Seraphim Karelly entre nosaltres. Demostració de levitació, histèria col·lèctiva, colps, espentes.&lt;/p&gt;
</description>
    </item>
    
    <item>
      
      <link>https://carlesbellver.net/2012/12/11/203711.html</link>
      <pubDate>Tue, 11 Dec 2012 19:37:11 +0000</pubDate>
      
      <guid>https://carlesbellver.net/2012/12/11/203711.html</guid>
      <description>&lt;p&gt;Enviaments postals amb mosques tse-tse en distints punts del país. CIA segueix rastre fins República de Leng. Embargament. Setge. Horror.&lt;/p&gt;
</description>
    </item>
    
    <item>
      
      <link>https://carlesbellver.net/2012/12/11/192247.html</link>
      <pubDate>Tue, 11 Dec 2012 18:22:47 +0000</pubDate>
      
      <guid>https://carlesbellver.net/2012/12/11/192247.html</guid>
      <description>&lt;p&gt;Quan va començar a tenir lapsus de memòria va contractar un detectiu perquè el seguís i l’informés. Dama enigmàtica. Píndoles. Engranatges.&lt;/p&gt;
</description>
    </item>
    
    <item>
      
      <link>https://carlesbellver.net/2012/12/11/190239.html</link>
      <pubDate>Tue, 11 Dec 2012 18:02:39 +0000</pubDate>
      
      <guid>https://carlesbellver.net/2012/12/11/190239.html</guid>
      <description>&lt;p&gt;Dupin va trobar Brown Jenkin en la rue d’Auseil, però s’esfumà de nou, fins la Semaine sanglante. 1848 i 1871. Deportat a Nova Caledònia.&lt;/p&gt;
</description>
    </item>
    
    <item>
      
      <link>https://carlesbellver.net/2012/12/11/163435.html</link>
      <pubDate>Tue, 11 Dec 2012 15:34:35 +0000</pubDate>
      
      <guid>https://carlesbellver.net/2012/12/11/163435.html</guid>
      <description>&lt;p&gt;Els híbrids humà-ximpanzè criats per I. I. Ivanov a Guinea-Conakry rendien força bé en les plantacions de tabac i en les mines de bauxita.&lt;/p&gt;
</description>
    </item>
    
    <item>
      
      <link>https://carlesbellver.net/2012/12/11/072944.html</link>
      <pubDate>Tue, 11 Dec 2012 06:29:44 +0000</pubDate>
      
      <guid>https://carlesbellver.net/2012/12/11/072944.html</guid>
      <description>&lt;p&gt;Lestrígons i ciclops, m’advertí, Posidó no trobaràs, si no els portes dins de tu. Doncs millor, vaig pensar, que no emprengui el viatge.&lt;/p&gt;
</description>
    </item>
    
    <item>
      
      <link>https://carlesbellver.net/2012/12/10/195833.html</link>
      <pubDate>Mon, 10 Dec 2012 18:58:33 +0000</pubDate>
      
      <guid>https://carlesbellver.net/2012/12/10/195833.html</guid>
      <description>&lt;p&gt;Periodista La Vanguardia troba &lt;a href=&#34;http://www.microsiervos.com/archivo/leyendas-urbanas/ivan-istochnikov.html&#34;&gt;Ivan Istòixnikov&lt;/a&gt; i gos Kloka en una masia de l’Empordà. No recorda res de Soyuz 2. Desapareixen.&lt;/p&gt;
</description>
    </item>
    
    <item>
      
      <link>https://carlesbellver.net/2012/12/10/195516.html</link>
      <pubDate>Mon, 10 Dec 2012 18:55:16 +0000</pubDate>
      
      <guid>https://carlesbellver.net/2012/12/10/195516.html</guid>
      <description>&lt;p&gt;Xiquet ingúix capta emissió extraterrestre 25m anys llum amb ràdio àvia, sintonitza cada nit i aprèn idioma, estranyament semblant al seu.&lt;/p&gt;
</description>
    </item>
    
    <item>
      
      <link>https://carlesbellver.net/2012/12/10/184028.html</link>
      <pubDate>Mon, 10 Dec 2012 17:40:28 +0000</pubDate>
      
      <guid>https://carlesbellver.net/2012/12/10/184028.html</guid>
      <description>&lt;p&gt;“Es lloga pis. Criat malgaix inclòs”. L’adreça era la meva. Bru, mala sort, devia tres mesos. Vaig fugir.&lt;/p&gt;
</description>
    </item>
    
    <item>
      
      <link>https://carlesbellver.net/2012/12/10/181907.html</link>
      <pubDate>Mon, 10 Dec 2012 17:19:07 +0000</pubDate>
      
      <guid>https://carlesbellver.net/2012/12/10/181907.html</guid>
      <description>&lt;p&gt;Dr. Jekyll escriu biografia del Sr. Hyde, el qual reclama judicialment que se’n canviï el títol per “Oda al &lt;a href=&#34;http://en.wikipedia.org/wiki/Corpus_callosum&#34;&gt;Corpus Callosum&lt;/a&gt;”.&lt;/p&gt;
</description>
    </item>
    
    <item>
      
      <link>https://carlesbellver.net/2012/12/10/065924.html</link>
      <pubDate>Mon, 10 Dec 2012 05:59:24 +0000</pubDate>
      
      <guid>https://carlesbellver.net/2012/12/10/065924.html</guid>
      <description>&lt;p&gt;&lt;a href=&#34;http://en.wikipedia.org/wiki/H._P._Lovecraft&#34;&gt;HPL&lt;/a&gt; no mor 15 març 1937, se salva miraculosament i viu una segona vida secreta, en parella amb infermera. Escriu almanacs científics.&lt;/p&gt;
</description>
    </item>
    
    <item>
      
      <link>https://carlesbellver.net/2012/12/09/172704.html</link>
      <pubDate>Sun, 09 Dec 2012 16:27:04 +0000</pubDate>
      
      <guid>https://carlesbellver.net/2012/12/09/172704.html</guid>
      <description>&lt;p&gt;Conta &lt;a href=&#34;http://en.wikipedia.org/wiki/Joseph_conrad&#34;&gt;Conrad&lt;/a&gt; que un nàufrag negre és l’únic a bord que sap desfer-se d’un horlà. Una segona vegada, a port, l’horlà el mata.&lt;/p&gt;
</description>
    </item>
    
    <item>
      
      <link>https://carlesbellver.net/2012/12/09/172636.html</link>
      <pubDate>Sun, 09 Dec 2012 16:26:36 +0000</pubDate>
      
      <guid>https://carlesbellver.net/2012/12/09/172636.html</guid>
      <description>&lt;p&gt;F. Gehry construeix búnquer en els fonaments del rectorat de la &lt;a href=&#34;http://www.levante-emv.com/comunitat-valenciana/2011/03/12/viu-abre-sede-provisional-espera-gehry/789834.html&#34;&gt;VIU&lt;/a&gt;. Després d’enllestir-lo, l’obra s’atura per caiguda de pressupost.&lt;/p&gt;
</description>
    </item>
    
    <item>
      
      <link>https://carlesbellver.net/2012/12/09/172442.html</link>
      <pubDate>Sun, 09 Dec 2012 16:24:42 +0000</pubDate>
      
      <guid>https://carlesbellver.net/2012/12/09/172442.html</guid>
      <description>&lt;p&gt;Gavina morta en eixir de la feina. O era un corb? Ara bufa una mica d’aire des de qui sap on. Benvinguda siga, em dic, aquesta salabror.&lt;/p&gt;
</description>
    </item>
    
    <item>
      
      <link>https://carlesbellver.net/2012/12/09/161244.html</link>
      <pubDate>Sun, 09 Dec 2012 15:12:44 +0000</pubDate>
      
      <guid>https://carlesbellver.net/2012/12/09/161244.html</guid>
      <description>&lt;p&gt;Gasolinera abandonada carretera d’Alcora convertida per extremistes templers en dipòsit clandestí 17 kl àcid bòric, dia D més prop.&lt;/p&gt;
</description>
    </item>
    
    <item>
      
      <link>https://carlesbellver.net/2012/12/09/100801.html</link>
      <pubDate>Sun, 09 Dec 2012 09:08:01 +0000</pubDate>
      
      <guid>https://carlesbellver.net/2012/12/09/100801.html</guid>
      <description>&lt;p&gt;Folklore mites de Cthulhu s’apropa perillosament a abisme de desil·lusió en el &lt;a href=&#34;http://en.wikipedia.org/wiki/Hype_cycle&#34;&gt;cicle de sobreexpectació&lt;/a&gt; de Gartner. Reunió secreta Pentàgon.&lt;/p&gt;
</description>
    </item>
    
    <item>
      
      <link>https://carlesbellver.net/2012/12/08/223249.html</link>
      <pubDate>Sat, 08 Dec 2012 21:32:49 +0000</pubDate>
      
      <guid>https://carlesbellver.net/2012/12/08/223249.html</guid>
      <description>&lt;p&gt;Cada vegada que Iuri Gagarin superava els 2 g/l alcohol en sang afloraven records del viatge teòricament suprimits en l’Institut Pavlov.&lt;/p&gt;
</description>
    </item>
    
    <item>
      
      <link>https://carlesbellver.net/2012/12/08/223104.html</link>
      <pubDate>Sat, 08 Dec 2012 21:31:04 +0000</pubDate>
      
      <guid>https://carlesbellver.net/2012/12/08/223104.html</guid>
      <description>&lt;p&gt;Cultiu de fongs microscòpics trobats en una roca lunar. Al·lucinògens, escala &lt;a href=&#34;http://ca.wikipedia.org/wiki/Albert_Hofmann&#34;&gt;Hofmann&lt;/a&gt; triplica LSD. Onada de suïcidis en el &lt;a href=&#34;http://ca.wikipedia.org/wiki/Centre_espacial_John_F._Kennedy&#34;&gt;KSC&lt;/a&gt;.&lt;/p&gt;
</description>
    </item>
    
    <item>
      
      <link>https://carlesbellver.net/2012/12/08/221026.html</link>
      <pubDate>Sat, 08 Dec 2012 21:10:26 +0000</pubDate>
      
      <guid>https://carlesbellver.net/2012/12/08/221026.html</guid>
      <description>&lt;p&gt;Els carrers cremaven, la calçada amb resplendor blavosa, les voreres amb foc roig viu. Per a eixir em posaria calcer de sola gruixuda.&lt;/p&gt;
</description>
    </item>
    
    <item>
      
      <link>https://carlesbellver.net/2012/12/08/122209.html</link>
      <pubDate>Sat, 08 Dec 2012 11:22:09 +0000</pubDate>
      
      <guid>https://carlesbellver.net/2012/12/08/122209.html</guid>
      <description>&lt;p&gt;Abans d’aterrar sobrevolem bocabadats els canals de &lt;a href=&#34;http://en.wikipedia.org/wiki/Giovanni_Schiaparelli&#34;&gt;Schiaparelli&lt;/a&gt;. La guia és baixeta, bruna-oliva, té la peculiar dicció marciana.&lt;/p&gt;
</description>
    </item>
    
    <item>
      
      <link>https://carlesbellver.net/2012/12/08/105350.html</link>
      <pubDate>Sat, 08 Dec 2012 09:53:50 +0000</pubDate>
      
      <guid>https://carlesbellver.net/2012/12/08/105350.html</guid>
      <description>&lt;p&gt;El que compta és la grandesa de l’esperit. Però el seu era menut —li passava entre les cames— i malvat. I sobretot molt malparlat.&lt;/p&gt;
</description>
    </item>
    
    <item>
      
      <link>https://carlesbellver.net/2012/12/07/195723.html</link>
      <pubDate>Fri, 07 Dec 2012 18:57:23 +0000</pubDate>
      
      <guid>https://carlesbellver.net/2012/12/07/195723.html</guid>
      <description>&lt;p&gt;&lt;a href=&#34;http://www.fundacionico.es/index.php?id=156&#34;&gt;Faune descobrint una dona&lt;/a&gt;; estampeta de Sant Josep Mengele. Perversió de l’Església: dinàmica interna o obra d’ateus infiltrats?&lt;/p&gt;
</description>
    </item>
    
    <item>
      
      <link>https://carlesbellver.net/2012/12/07/195510.html</link>
      <pubDate>Fri, 07 Dec 2012 18:55:10 +0000</pubDate>
      
      <guid>https://carlesbellver.net/2012/12/07/195510.html</guid>
      <description>&lt;p&gt;Les vendes d’unitats domèstiques d’electroxoc augmentaren notablement durant el bienni 2014-15, anys després de l’autorització de la &lt;a href=&#34;http://en.wikipedia.org/wiki/Electroshock#Degree_of_effectiveness_and_risks&#34;&gt;FDA&lt;/a&gt;.&lt;/p&gt;
</description>
    </item>
    
    <item>
      
      <link>https://carlesbellver.net/2012/12/07/152246.html</link>
      <pubDate>Fri, 07 Dec 2012 14:22:46 +0000</pubDate>
      
      <guid>https://carlesbellver.net/2012/12/07/152246.html</guid>
      <description>&lt;p&gt;Per més que ho intenta no reïx mai a triar el camí errat en la cruïlla d’Aylesbury després de Dean’s Corners per arribar a &lt;a href=&#34;http://en.wikisource.org/wiki/The_Dunwich_Horror/Chapter_I&#34;&gt;Dunwich&lt;/a&gt;.&lt;/p&gt;
</description>
    </item>
    
    <item>
      
      <link>https://carlesbellver.net/2012/12/07/070456.html</link>
      <pubDate>Fri, 07 Dec 2012 06:04:56 +0000</pubDate>
      
      <guid>https://carlesbellver.net/2012/12/07/070456.html</guid>
      <description>&lt;p&gt;&lt;a href=&#34;http://en.wikipedia.org/wiki/Edward_Plunkett,_18th_Baron_of_Dunsany&#34;&gt;Lord Dunsany&lt;/a&gt; a Morella en la primera guerra carlista? Ho va somniar. Cercava la medalla de Cabrera que li donà una garsa i no la trobava.&lt;/p&gt;
</description>
    </item>
    
    <item>
      
      <link>https://carlesbellver.net/2012/12/07/070116.html</link>
      <pubDate>Fri, 07 Dec 2012 06:01:16 +0000</pubDate>
      
      <guid>https://carlesbellver.net/2012/12/07/070116.html</guid>
      <description>&lt;p&gt;4 juliol 1958 8AM, FBI clausura la Miskatonic University. 7AM Professor del Departament de Geologia observa que li creixen tentacles al cap.&lt;/p&gt;
</description>
    </item>
    
    <item>
      
      <link>https://carlesbellver.net/2012/12/06/225445.html</link>
      <pubDate>Thu, 06 Dec 2012 21:54:45 +0000</pubDate>
      
      <guid>https://carlesbellver.net/2012/12/06/225445.html</guid>
      <description>&lt;p&gt;Museu d’Onda, taller del taxidermista. Cadàver recent d’un diable de Tasmània: Diabolus Ursinus. Però a mi em pareixia un homuncle.&lt;/p&gt;
</description>
    </item>
    
    <item>
      
      <link>https://carlesbellver.net/2012/12/06/224753.html</link>
      <pubDate>Thu, 06 Dec 2012 21:47:53 +0000</pubDate>
      
      <guid>https://carlesbellver.net/2012/12/06/224753.html</guid>
      <description>&lt;p&gt;Dos mesos en un soterrani de la &lt;a href=&#34;http://es.wikipedia.org/wiki/Direcci%C3%B3n_General_de_Seguridad&#34;&gt;DGS&lt;/a&gt;. Colps, alcohol, aberracions sexuals. El fiquen en un tren, s’adorm i va a parar a una altra ciutat.&lt;/p&gt;
</description>
    </item>
    
    <item>
      
      <link>https://carlesbellver.net/2012/12/06/084231.html</link>
      <pubDate>Thu, 06 Dec 2012 07:42:31 +0000</pubDate>
      
      <guid>https://carlesbellver.net/2012/12/06/084231.html</guid>
      <description>&lt;p&gt;Escletxes, humitats. Aigua de l’aixeta tèrbola, no renta. La ràdio parla d’un deteriorament general de la realitat, demana prudència.&lt;/p&gt;
</description>
    </item>
    
    <item>
      
      <link>https://carlesbellver.net/2012/12/06/083839.html</link>
      <pubDate>Thu, 06 Dec 2012 07:38:39 +0000</pubDate>
      
      <guid>https://carlesbellver.net/2012/12/06/083839.html</guid>
      <description>&lt;p&gt;Nova autoritat reguladora UE inicia la desinfecció i desinfestació d’oficines bancàries simultàniament a Alemanya i països del sud.&lt;/p&gt;
</description>
    </item>
    
    <item>
      
      <link>https://carlesbellver.net/2012/12/06/083410.html</link>
      <pubDate>Thu, 06 Dec 2012 07:34:10 +0000</pubDate>
      
      <guid>https://carlesbellver.net/2012/12/06/083410.html</guid>
      <description>&lt;p&gt;Danvers fou invitat a llegir el Necronomicon en obtenir el doctorat cum laude en la &lt;a href=&#34;http://en.wikipedia.org/wiki/Miskatonic_University&#34;&gt;MU&lt;/a&gt;. Passà la nit udolant i al matí signà contracte.&lt;/p&gt;
</description>
    </item>
    
    <item>
      
      <link>https://carlesbellver.net/2012/12/05/224923.html</link>
      <pubDate>Wed, 05 Dec 2012 21:49:23 +0000</pubDate>
      
      <guid>https://carlesbellver.net/2012/12/05/224923.html</guid>
      <description>&lt;p&gt;25 kg. cucs en llaunes. Vius. Potser tòxics, anàlisis pendents. Destinació restaurants xinesos, ritus exòtics o enverinaments massius?&lt;/p&gt;
</description>
    </item>
    
    <item>
      
      <link>https://carlesbellver.net/2012/12/05/223732.html</link>
      <pubDate>Wed, 05 Dec 2012 21:37:32 +0000</pubDate>
      
      <guid>https://carlesbellver.net/2012/12/05/223732.html</guid>
      <description>&lt;p&gt;Dictador en fuita. Maleta curulla d’ossos de les seves víctimes. El maten al carreró rebels barbuts. I a aquests, agents amb corbata.&lt;/p&gt;
</description>
    </item>
    
    <item>
      
      <link>https://carlesbellver.net/2012/12/05/213543.html</link>
      <pubDate>Wed, 05 Dec 2012 20:35:43 +0000</pubDate>
      
      <guid>https://carlesbellver.net/2012/12/05/213543.html</guid>
      <description>&lt;p&gt;Sóc el teu àngel bo, li diu. Li demana que no torni, però no el tira per l’escala, ha obert la porta i han forcejat, ha estat un accident.&lt;/p&gt;
</description>
    </item>
    
    <item>
      
      <link>https://carlesbellver.net/2012/12/05/175138.html</link>
      <pubDate>Wed, 05 Dec 2012 16:51:38 +0000</pubDate>
      
      <guid>https://carlesbellver.net/2012/12/05/175138.html</guid>
      <description>&lt;p&gt;M’ha reconegut i ens hem ruboritzat alhora. Era obvi que ella també havia somiat desperta i fantasiejat amb mi últimament.&lt;/p&gt;
</description>
    </item>
    
    <item>
      
      <link>https://carlesbellver.net/2012/12/05/070223.html</link>
      <pubDate>Wed, 05 Dec 2012 06:02:23 +0000</pubDate>
      
      <guid>https://carlesbellver.net/2012/12/05/070223.html</guid>
      <description>&lt;p&gt;Fins que la mort ens separi, xaval, l’acomiadà el comissari en l’estació. El sobre contenia les esqueles de tots els que havia delatat.&lt;/p&gt;
</description>
    </item>
    
    <item>
      
      <link>https://carlesbellver.net/2012/12/04/230454.html</link>
      <pubDate>Tue, 04 Dec 2012 22:04:54 +0000</pubDate>
      
      <guid>https://carlesbellver.net/2012/12/04/230454.html</guid>
      <description>&lt;p&gt;Abaixe la persiana, em fa vergonya que em veges nua. Ell, es resignava al seu cos. El d’ella li semblava perfecte, o delitosament imperfecte.&lt;/p&gt;
</description>
    </item>
    
    <item>
      
      <link>https://carlesbellver.net/2012/12/04/220635.html</link>
      <pubDate>Tue, 04 Dec 2012 21:06:35 +0000</pubDate>
      
      <guid>https://carlesbellver.net/2012/12/04/220635.html</guid>
      <description>&lt;p&gt;Població marciana aborigen delmada per &lt;a href=&#34;http://ca.wikipedia.org/wiki/Escherichia_coli&#34;&gt;E. Coli&lt;/a&gt;. Mercat negre d’estreptomicina. Lluita entre faccions. &lt;a href=&#34;http://en.wikipedia.org/wiki/Professor_Weston&#34;&gt;Westonburg&lt;/a&gt; alliberada.&lt;/p&gt;
</description>
    </item>
    
    <item>
      
      <link>https://carlesbellver.net/2012/12/04/192459.html</link>
      <pubDate>Tue, 04 Dec 2012 18:24:59 +0000</pubDate>
      
      <guid>https://carlesbellver.net/2012/12/04/192459.html</guid>
      <description>&lt;p&gt;A. B. Danvers fastiguejat Espanya franquista després que no reeixí a adquirir crani d’un ciclop pel preu excessiu exigit pel propietari.&lt;/p&gt;
</description>
    </item>
    
    <item>
      
      <link>https://carlesbellver.net/2012/12/04/154612.html</link>
      <pubDate>Tue, 04 Dec 2012 14:46:12 +0000</pubDate>
      
      <guid>https://carlesbellver.net/2012/12/04/154612.html</guid>
      <description>&lt;p&gt;&lt;a href=&#34;http://www.theparisreview.org/interviews/4388/the-art-of-fiction-no-38-blaise-cendrars&#34;&gt;Poeta francès&lt;/a&gt; escriu una obra mestra i la diposita en un banc del Brasil perquè la descobreixi la posteritat. Agents de la CIA la sostreuen.&lt;/p&gt;
</description>
    </item>
    
    <item>
      
      <link>https://carlesbellver.net/2012/12/04/070110.html</link>
      <pubDate>Tue, 04 Dec 2012 06:01:10 +0000</pubDate>
      
      <guid>https://carlesbellver.net/2012/12/04/070110.html</guid>
      <description>&lt;p&gt;Estesa de cefalòpods gegants, espècie inconeguda, costa noruega 1882. Repetició cíclica del fenomen, correlació amb tempestes geomagnètiques.&lt;/p&gt;
</description>
    </item>
    
    <item>
      
      <link>https://carlesbellver.net/2012/12/03/224558.html</link>
      <pubDate>Mon, 03 Dec 2012 21:45:58 +0000</pubDate>
      
      <guid>https://carlesbellver.net/2012/12/03/224558.html</guid>
      <description>&lt;p&gt;Àngels li manen fer coses terribles. Cava túnel, acumula dinamita sota Museu Britànic. Scotland Yard espera, informats de tràfic d’explosius.&lt;/p&gt;
</description>
    </item>
    
    <item>
      
      <link>https://carlesbellver.net/2012/12/03/223633.html</link>
      <pubDate>Mon, 03 Dec 2012 21:36:33 +0000</pubDate>
      
      <guid>https://carlesbellver.net/2012/12/03/223633.html</guid>
      <description>&lt;p&gt;Adeptes secta porten sempre una caixa sota el braç. Pèrdua d’una sumeix ciutat en el caos. La troba un infant, l’obre. Llavors eclipsi. Fi.&lt;/p&gt;
</description>
    </item>
    
    <item>
      
      <link>https://carlesbellver.net/2012/12/03/175031.html</link>
      <pubDate>Mon, 03 Dec 2012 16:50:31 +0000</pubDate>
      
      <guid>https://carlesbellver.net/2012/12/03/175031.html</guid>
      <description>&lt;p&gt;Et devoraré i et rosegaré els ossos, l’amenaça el bou. Ets herbívor, es defèn. La teva carn em fa fàstic, però et menjaré perquè t’odio.&lt;/p&gt;
</description>
    </item>
    
    <item>
      
      <link>https://carlesbellver.net/2012/12/03/163221.html</link>
      <pubDate>Mon, 03 Dec 2012 15:32:21 +0000</pubDate>
      
      <guid>https://carlesbellver.net/2012/12/03/163221.html</guid>
      <description>&lt;p&gt;Contràriament a la llegenda, les bombes instal·lades sota molts edificis de Szohôd per ordre del govern no eren nuclears, sinó convencionals.&lt;/p&gt;
</description>
    </item>
    
    <item>
      
      <link>https://carlesbellver.net/2012/12/03/070445.html</link>
      <pubDate>Mon, 03 Dec 2012 06:04:45 +0000</pubDate>
      
      <guid>https://carlesbellver.net/2012/12/03/070445.html</guid>
      <description>&lt;p&gt;Benet XVII declara dogmes de fe l’evolució de les espècies i la mecànica quàntica (&lt;a href=&#34;http://ca.wikipedia.org/wiki/Interpretaci%C3%B3_de_Copenhaguen&#34;&gt;int. Copenhaguen&lt;/a&gt;). Bisbes dubten entre cisma i desdeny.&lt;/p&gt;
</description>
    </item>
    
    <item>
      
      <link>https://carlesbellver.net/2012/12/02/210551.html</link>
      <pubDate>Sun, 02 Dec 2012 20:05:51 +0000</pubDate>
      
      <guid>https://carlesbellver.net/2012/12/02/210551.html</guid>
      <description>&lt;p&gt;Kant es feia afaitar cada matí per l’ajudant del barber, un simi africà molt capaç amb la navalla i molt llegit i afeccionat a la metafísica.&lt;/p&gt;
</description>
    </item>
    
    <item>
      
      <link>https://carlesbellver.net/2012/12/02/201323.html</link>
      <pubDate>Sun, 02 Dec 2012 19:13:23 +0000</pubDate>
      
      <guid>https://carlesbellver.net/2012/12/02/201323.html</guid>
      <description>&lt;p&gt;&amp;quot;Ja tenim la seva comanda.&amp;quot; Però ell no havia demanat res. Torna a casa amb la caixa. L’obre. Dins hi ha una pistola automàtica.&lt;/p&gt;
</description>
    </item>
    
    <item>
      
      <link>https://carlesbellver.net/2012/12/02/180430.html</link>
      <pubDate>Sun, 02 Dec 2012 17:04:30 +0000</pubDate>
      
      <guid>https://carlesbellver.net/2012/12/02/180430.html</guid>
      <description>&lt;p&gt;Un costum atàvic, tampoc no calia fer-se’n creus. Eren les festes patronals i les celebraven així, estovant el primer foraster que passava.&lt;/p&gt;
</description>
    </item>
    
    <item>
      
      <link>https://carlesbellver.net/2012/12/02/084540.html</link>
      <pubDate>Sun, 02 Dec 2012 07:45:40 +0000</pubDate>
      
      <guid>https://carlesbellver.net/2012/12/02/084540.html</guid>
      <description>&lt;p&gt;Rep un paquet postal remès pel seu marit mort. Un &lt;a href=&#34;http://ca.wikipedia.org/wiki/L%27orella_escap%C3%A7ada&#34;&gt;fetitxe arumbaia&lt;/a&gt;, amb instruccions escrites per ell per a usar-lo per establir comunicació.&lt;/p&gt;
</description>
    </item>
    
    <item>
      
      <link>https://carlesbellver.net/2012/12/02/083614.html</link>
      <pubDate>Sun, 02 Dec 2012 07:36:14 +0000</pubDate>
      
      <guid>https://carlesbellver.net/2012/12/02/083614.html</guid>
      <description>&lt;p&gt;Li explica les virtuts terapèutiques de l’arsènic, avui sovint oblidades, i en acabat li’n proporciona un flascó. Dos colpets a l’esquena.&lt;/p&gt;
</description>
    </item>
    
    <item>
      
      <link>https://carlesbellver.net/2012/12/01/215045.html</link>
      <pubDate>Sat, 01 Dec 2012 20:50:45 +0000</pubDate>
      
      <guid>https://carlesbellver.net/2012/12/01/215045.html</guid>
      <description>&lt;p&gt;Una operació ritual, mil vegades més cruenta que la perforació del tercer ull. Però ningú no s’ha mort mai perquè li hagin arrencat el cor.&lt;/p&gt;
</description>
    </item>
    
    <item>
      
      <link>https://carlesbellver.net/2012/12/01/194316.html</link>
      <pubDate>Sat, 01 Dec 2012 18:43:16 +0000</pubDate>
      
      <guid>https://carlesbellver.net/2012/12/01/194316.html</guid>
      <description>&lt;p&gt;Laboratori de robòtica. Una aranya mecànica. El mateix dia, diverses persones, en les seves cases, s’han sentit observades.&lt;/p&gt;
</description>
    </item>
    
    <item>
      
      <link>https://carlesbellver.net/2012/12/01/174218.html</link>
      <pubDate>Sat, 01 Dec 2012 16:42:18 +0000</pubDate>
      
      <guid>https://carlesbellver.net/2012/12/01/174218.html</guid>
      <description>&lt;p&gt;&lt;a href=&#34;http://en.wikipedia.org/wiki/The_Food_of_the_Gods_and_How_It_Came_to_Earth&#34;&gt;Fórmula Bensington &amp;amp; Redwood&lt;/a&gt; filtrada mercat bordurià. Alteracions físiques i malestar. Agents secrets britànics. S’hi entremet francès inepte.&lt;/p&gt;
</description>
    </item>
    
    <item>
      
      <link>https://carlesbellver.net/2012/12/01/092044.html</link>
      <pubDate>Sat, 01 Dec 2012 08:20:44 +0000</pubDate>
      
      <guid>https://carlesbellver.net/2012/12/01/092044.html</guid>
      <description>&lt;p&gt;Divorcis en vacances. A l’aeroport, cridà al taxista. Allà, amb tantes maletes, no gosaven dir-li que mai no s’hi havia enlairat un avió.&lt;/p&gt;
</description>
    </item>
    
    <item>
      
      <link>https://carlesbellver.net/2012/12/01/084735.html</link>
      <pubDate>Sat, 01 Dec 2012 07:47:35 +0000</pubDate>
      
      <guid>https://carlesbellver.net/2012/12/01/084735.html</guid>
      <description>&lt;p&gt;La meva mili: tres mesos de servei civil com a renovador d’adhesions. Tenir la cartilla en regla era ineludible. Nosaltres facilitàvem el tràmit.&lt;/p&gt;
</description>
    </item>
    
    <item>
      <title>L’automàtica</title>
      <link>https://carlesbellver.net/contes/automatica/</link>
      <pubDate>Thu, 17 Mar 2011 00:00:00 +0000</pubDate>
      
      <guid>https://carlesbellver.net/contes/automatica/</guid>
      <description>&lt;div style=&#34;text-align: center;&#34;&gt;&lt;img src=&#34;https://carlesbellver.net/contes/dibuixos/parentesi/4-caixa.jpg&#34;&gt;&lt;/div&gt;
&lt;p&gt;El punt de partida d’aquesta història és un fet enutjós però aparentment trivial. Som al començament del mes. En arribar a casa —a baix he retirat el correu— reviso els càrrecs de la targeta de crèdit i m’aturo a la segona línia: ECCE XXX.XX PTA, que no recordo a quina compra correspon. L’import és considerable. Precisament per això guardo sempre els rebuts al calaix de la tauleta de nit, no sigui cas que una martingala o una badada d’algú em deixin escurat.&lt;/p&gt;
&lt;p&gt;S’obre així aquest drama grotesc. Desplegues amb un gest casual un paperet rebregat, aconsegueixes desxifrar una impressió ja mig esvaïda i estàs signant sense saber-ho una sentència de mort. Un dels meus tiquets coincidia amb l’apunt misteriós. La quantitat era idèntica i la data una mica anterior, d’uns dies abans. Tanmateix l’adreça o raó social, Ecce Homo 1A, no em deia res. Vaig intentar fer memòria, remuntar-me fins aquell 15 de gener. Això era un dimarts, un dia com un altre tres setmanes enrere. En eixir de la feina, potser aquell vespre vaig fer una passejada pel centre i em vaig entretenir en alguna botiga o en una llibreria, ho solc fer de tant en tant. Però no me’n recordava pas. Vaig consultar les pàgines grogues. No hi constava cap negoci amb un nom similar. Sí que vaig trobar al plànol un carrer Ecce Homo, l’existència del qual jo ignorava per complet: un carreró, una mena d’atzucac amb l’embocadura al carrer Major, a la vora de l’església de Santa Maria.&lt;/p&gt;
&lt;p&gt;Vaig decidir, com és lògic, anar-hi immediatament. En un quart d’hora o menys podia resoldre el malentès, desempallegar-me d’aquesta inconveniència. Amb una llambregada, vaig tenir prou i de sobres per confirmar que jo no havia estat abans en aquell indret. Ni tan sols no hi havia parat mai compte: es tractava d’un passatge angost, d’un metre i mig escàs d’amplada, amb una capelleta en un recolze nou o deu metres més endavant. M’hi vaig endinsar i em vaig adonar que el carreró no s’acabava allí, sinó que continuava en angle recte. Al final, a l’altre extrem, enfrontava una de les portes laterals de l’arxiprestal. El número 1 accessori —això devia significar la lletra A— semblava algun tipus d’establiment comercial, tot i que mancava de rètol i l’aparador era buit. No s’hi veia ningú, a dins. En entrar-hi, vaig sentir unes passes i es va descórrer una cortina. Una dona jove, de cabells curts, d’alçada mitjana, ni prima ni grossa, se’m va aparèixer al davant. Vaig murmurar una salutació i, abans que reeixís a explicar-me, em va fer l’efecte que em somreia com si em conegués. Aquesta actitud seva em va acabar de desorientar. (El cas és que li trobava una retirada a algú. A les meves cosines? O això vaig pensar-ho després? Però només era un aire, una semblança imprecisa. No us ha passat mai, amb alguna persona que acabeu de veure per primera vegada i és en realitat una completa desconeguda? O potser només ens passa als orfes, que seguim buscant sempre la mare?)&lt;/p&gt;
&lt;p&gt;—Vegeu per on —em digué amb una veu dolça i musical que m’atorrollava— que avui mateix ens ha arribat la vostra comanda.&lt;/p&gt;
&lt;p&gt;La meva comanda. Va treure de davall del taulell una caixa de cartó, no molt gran, i me la va lliurar. Vaig pensar en llibres o en discos compactes. No hi havia etiquetes ni inscripcions, res més que una nota enganxada, escrita a mà: &amp;quot;Pagat&amp;quot;… i les meves inicials. Llegir a la primera plana d’un diari que l’home no ha anat mai a la Lluna o que dos i vint-i-un són tretze no m’hauria trasbalsat més. Vaig tornar a casa confós, profundament esverat per aquest tomb absurd. Quin mal fat m’esperava! Estàs llest, em repetia, estàs llest, quan vaig destapar la caixa i em vaig trobar cara a cara amb una pistola. No gosava tocar-la. Jo no he empunyat mai una arma de foc, ni tan sols jugava a fer punteria com els altres xiquets amb aquells rifles d’aire comprimit, a les barraques de tir de la fira. Són coses que m’han fet sempre basarda. Com voldríeu que fos meu, que l’hagués comprat jo, aquest instrument mil vegades més perillós, més mortífer? Vaig tancar de seguida el paquet, però era tard. La botiga estaria tancada i no tenia altre remei que esperar fins l’endemà, fins avui, per aclarir les coses. A la nit, no vaig poder dormir. Estava esglaiat. Què passaria si algú, la dona de la neteja, o una visita inesperada, em trobava l’estri a casa? O un escorcoll policial, dels que diuen que fan per sorpresa en cerca de sospitosos, Déu no ho vulgui. Donava voltes al llit. A la matinada, el malestar va esdevenir també físic. Els retortillons m’han turmentat fins a l’alba.&lt;/p&gt;
&lt;p&gt;Aquest matí, doncs, a l’hora que obren les botigues, he tornat a fer cap al carreró de l’Ecce Homo. Portava l’embalum dins de la cartera, ridículament engreixada com una serp que hagués devorat un be: o viceversa. Ella m’ha rebut amb la mateixa expressió franca i amable d’ahir, beatífica. També he cregut advertir-hi un matís de llàstima, de pietat.&lt;/p&gt;
&lt;p&gt;—Ha de ser un error… jo no…&lt;/p&gt;
&lt;p&gt;La veu em tremolava i no podia articular les paraules amb prou claredat. Dec haver fet una ganyota, sé que he estat a punt de rompre a plorar. M’ha abraçat i m’hi he arrecerat, he recolzat el cap damunt dels seus pits tous. M’ha amanyagat els cabells i m’ha xiuxiuejat a l’orella paraules de consol.&lt;/p&gt;
&lt;p&gt;—No ploris, fill. És normal que sentis temor ara que el moment s’acosta, però has de fer el que has de fer. La sort ja ha estat tirada.&lt;/p&gt;
&lt;p&gt;La seva olor, la seva carn. Quan m’ha fet apartar, em donava vergonya del meu torbament. L’he mirada mentre s’arreglava la brusa i un reflex del sol a través del vidre de l’aparador m’ha enlluernat. Ella ha despassat la cortina per on va eixir ahir. Darrere, un vestíbul de terra tessel·lat, com el de les cases d’abans, conduïa a la penombra.&lt;/p&gt;
&lt;p&gt;—Ací no ens molestarà ningú.&lt;/p&gt;
&lt;p&gt;Més tard, al vespre, jo encara flaquejava i em representava la meva comesa com un camí costerut, com una sendera tenebrosa i intransitable. Pensava a cercar-lo, però no calia. Només l’havia d’esperar pacientment assegut en qualsevol lloc. En un banc, per exemple, a l’avinguda del Rei. Quan ha passat tan prop de mi, amb la seva gavardina gastada, i s’ha aturat a encendre una cigarreta i m’ha mirat només de reüll, amb el seu gest sorneguer, he vacil·lat i he desaprofitat aquesta primera ocasió que generosament em brindava. He deixat que s’allunyés una mica i després l’he seguit pel carrer d’Amunt, pel carrer Colom i el carrer d’Enmig, fins a una perruqueria. Mentre es fa tallar els cabells canusits, l’observo des del bar de davant, al costat de la porta per sortir ràpidament quan ell surti i sigui l’hora. He demanat un cafè i una copa de conyac, a veure si així agafo valor; però amb el primer glop ja se m’ha tornat a regirar l’estómac. Només faltaria que, just ara, hagi d’anar al lavabo. He tret la llibreta de dins de la cartera i m’he assegurat una altra vegada, discretament, que l’automàtica —una Browning P-40— és a punt. El barber li acaba de llevar el pentinador. L’espolsa, ell s’aixeca i paga amb un bitllet de mil. He de donar fi, per tant, a aquest trist examen de consciència. El seguiré de nou on sigui que vagi, fins que la mort ens separi. Incapaç, bé ho sé, de decidir fins a l’últim moment qui és que haig d’encanonar. Si m’engego un tret al cap o li l’engego a ell.&lt;/p&gt;
</description>
    </item>
    
    <item>
      <title>Ghost Wilkie</title>
      <link>https://carlesbellver.net/2008/08/21/ghost-wilkie.html</link>
      <pubDate>Thu, 21 Aug 2008 22:00:00 +0000</pubDate>
      
      <guid>https://carlesbellver.net/2008/08/21/ghost-wilkie.html</guid>
      <description>&lt;img src=&#34;http://carlesbellver.net/pics/wilkies.jpg&#34; alt=&#34;Wilkie Collins&#34; /&gt;
&lt;p&gt;&lt;a href=&#34;http://en.wikipedia.org/wiki/Wilkie_Collins&#34;&gt;Wilkie Collins&lt;/a&gt; va fundar la novel·la policíaca amb &lt;em&gt;La dona de blanc&lt;/em&gt; i &lt;em&gt;La pedra lunar&lt;/em&gt;. També va escriure relats de misteri i d’intenció social. Una dada que esmenten totes les seves biografies és que va compartir la seva vida amb dues dones alhora durant molt de temps, de fet fins que es va morir l’any 1889. Una altra qüestió ben coneguda és que va prendre grans quantitats d’opi com a pal·liatiu de l’artritis i que s’hi va fer addicte. Com a conseqüència del consum d’aquesta droga, va patir la &lt;a href=&#34;http://en.wikipedia.org/wiki/Syndrome_of_subjective_doubles&#34;&gt;síndrome del doble subjectiu&lt;/a&gt;: sovint creia que l’acompanyava un individu físicament igual que ell. Li deia, tot fent broma, “Ghost Wilkie”: el Wilkie fantasma.&lt;/p&gt;
&lt;p&gt;De tant en tant, aquest doble seu acostumava a fer-li la guitza. Passava a veure en Charles Dickens i li lliurava un manuscrit fals que havia preparat. Però Dickens, amic i mentor de l’autèntic Wilkie, reconeixia tot d’un plegat l’estil molt més descurat i imperfecte del sòsia i el despatxava sense contemplacions. O bé es presentava amb un ram de flors al domicili de Caroline Graves, quan l’altre, el de debò, era amb Martha Rudd. I viceversa.&lt;/p&gt;
&lt;p&gt;L’any 1886, Wilkie Collins va atendre finalment el consell dels seus amics més íntims i acudí a la consulta d’un metge famós, el doctor Jekyll, a fi de cercar guariment. Però no podem saber de cert si era ell o el seu doble. Sigui com vulgui, es va trobar a la sala d’espera un tal senyor Hyde que marxava, es van caure bé mútuament i es va deixar convèncer per anar tots dos plegats de gresca en algun tuguri dels baixos fons de Londres. L’assistenta de Jekyll se’n feia creus, davant de les seves amigues, de les ganyotes i les grolleries que van dedicar-li en aquella ocasió aquest parell de brètols. Pregava a Déu i al seu amo no tornar-los a veure mai junts.&lt;/p&gt;
</description>
    </item>
    
    <item>
      <title>Deteriorament general de la realitat</title>
      <link>https://carlesbellver.net/contes/deteriorament/</link>
      <pubDate>Thu, 01 Sep 2005 00:00:00 +0000</pubDate>
      
      <guid>https://carlesbellver.net/contes/deteriorament/</guid>
      <description>&lt;p&gt;Aquest matí he trobat grans esquerdes i taques d’humitat en el sostre i en les parets del corredor. Primer he fet intenció de vestir-me i anar a avisar el veí de dalt, però mirant-ho millor he comprès que no era simplement humitat, sinó algun tipus de malaltia degenerativa dels materials, que els dilatava i els deformava per dins fins rompre’ls. Unes passes més enllà he constatat que el procés afectava també la fusta de les portes. Llavors, la meva dona, que em sentia caminar per casa, s’ha llevat i hem descobert junts, aterrits davant del mirall del bany, que una pel·lícula grisa, un vague embrutiment, se’ns escampava per la cara i les mans. Als nens, era espantós, els passava el mateix. Hem provat de rentar-nos, però l’aigua sortia tèrbola de l’aixeta i no netejava.&lt;/p&gt;
&lt;p&gt;Han informat per la ràdio que es tracta d’un brusc deteriorament general de la realitat i que ja s’han pres les mesures adequades al cas. Però la meva dona i jo pensem que ho diuen per tranquil·litzar-nos: segur que deuen estar tots tan desconcertats com nosaltres. Val més que ens hi resignem. Ens hem assegut en el sofà del menjador, sense saber què fer, només esperar que passi alguna cosa.&lt;/p&gt;
</description>
    </item>
    
    <item>
      <title>La qualitat dels pinsos</title>
      <link>https://carlesbellver.net/2004/02/18/la-qualitat-dels.html</link>
      <pubDate>Wed, 18 Feb 2004 23:00:00 +0000</pubDate>
      
      <guid>https://carlesbellver.net/2004/02/18/la-qualitat-dels.html</guid>
      <description>&lt;p&gt;L’any passat, en una revisió rutinària, els metges de la mútua em van descobrir que tinc l’estructura genètica d’un porc espí. Els resultats de les anàlisis, em deien, són inequívocs, i m’ensenyaven uns llargs llistats de xifres que no podien esperar pas que entenguera. Evidentment, vaig demanar una segona opinió, una tercera i encara una altra. Cada especialista que vaig consultar va ratificar el diagnòstic. L’origen del trastorn, tanmateix, els era desconegut. Algun va atribuir-lo a les hormones o a les carns dubtoses que d’un temps ençà s’introdueixen en els pinsos.&lt;/p&gt;
&lt;p&gt;El pitjor de tot és que ara en la Seguretat Social ja no em volen atendre i he hagut de buscar una clínica veterinària de pagament.&lt;/p&gt;
</description>
    </item>
    
    <item>
      <title>Nebaud amb Lovecraft</title>
      <link>https://carlesbellver.net/2003/03/08/nebaud-lovecraft/</link>
      <pubDate>Sat, 08 Mar 2003 21:00:00 +0000</pubDate>
      
      <guid>https://carlesbellver.net/2003/03/08/nebaud-lovecraft/</guid>
      <description>&lt;p&gt;En la seua biografia d’H. P. Lovecraft, l’erudit &lt;a href=&#34;http://stjoshi.org/&#34;&gt;S. T. Joshi&lt;/a&gt; nega tres vegades que Jacques Bergier haguera conegut realment el solitari de Providence. No cal que ens estranyem, doncs, que ni tan sols esmente l’ubic i elusiu B. J. Nebaud.&lt;/p&gt;
&lt;p&gt;Però Nebaud va conèixer Lovecraft en el seu primer —i darrer— viatge a Amèrica, l’any 1924. Farnsworth Wright, l’editor de la cèlebre revista d’històries de por &lt;em&gt;Weird Tales&lt;/em&gt;, va facilitar la trobada. Nebaud hi fa referència en l’anotació següent del seu diari:&lt;/p&gt;
&lt;blockquote&gt;
&lt;p&gt;M’ha vingut a veure a l’hotel en Howard Lovecraft. F. W. em va deixar llegir ahir un parell de contes seus: “Dagon” i “La declaració de Randolph Carter”. El senyor Lovecraft juga amb monstres, dimonis, civilitzacions desaparegudes i realitats velades. M’ha ensenyat un llibre antic, l’anomenat &lt;em&gt;Necronomicon&lt;/em&gt;. El tacte de la coberta de pell (humana?) era repugnant. Ell m’indicava una pàgina, assenyalava un paràgraf i jo recitava en veu alta. Feia falta posar-hi molta atenció, perquè es tractava d’un llatí medieval, impur. Amb admirable paciència, m’ha ajudat a desxifrar una profecia i calcular una data: 29 de febrer de 1924. Avui, el dia de la fi del món. A través de la finestra, he vist omplir-se d’animàlies voladores el carrer Carlton. Semblants a rates-penades, però més grans, més folles, més terrorífiques.&lt;/p&gt;
&lt;/blockquote&gt;
</description>
    </item>
    
    <item>
      <title>Història del Tombatossals</title>
      <link>https://carlesbellver.net/contes/tombatossals/</link>
      <pubDate>Tue, 01 Oct 2002 00:00:00 +0000</pubDate>
      
      <guid>https://carlesbellver.net/contes/tombatossals/</guid>
      <description>&lt;p&gt;&lt;strong&gt;Tramesa pel professor F. Esteve de l’Institut Francesc Ribalta de Castelló al professor A. B. Danvers de la Universitat de Miskatonic, Massachusetts&lt;/strong&gt;&lt;/p&gt;
&lt;p&gt;&lt;em&gt;«Tombatossals»&lt;/em&gt;: denominació popular del cicle mític de la Plana de Castelló. Els seus elements principals són un elenc de gegants i altres éssers primigenis i un catàleg de procediments de màgia negra. «Tombatossals» és en realitat el nom d’un dels gegants. Uns altres es deien Bufanúvols i Arrancapins: les típiques personalitzacions de forces naturals i sobrenaturals. Fragments inconnexos d’aquest retaule sobreviuen encara avui a la memòria de determinades famílies de la soca de Castelló.&lt;/p&gt;
&lt;p&gt;L’origen de les llegendes es perd en l’antigor. La primera menció es troba a l’historiador romà Caelius Rufus (c.55?-116): &lt;em&gt;«Gigantes autem erant super planitiam in diebus illis...»&lt;/em&gt; [en aquells dies hi havia gegants sobre la Plana]. S’ignora a partir de quin moment es van posar en escrit i qui en va ser l’autor. Cap al Renaixement existeix un text llatí imprès a València amb el títol &lt;em&gt;Magnum Innominandum&lt;/em&gt;. S’ha atribuït generalment a en Joseph Blay (1460-c.1520?), un mag de Vila-real. El peu d’impremta és de 1489. Aquesta no pot ser l’edició original, perquè Sant Vicent Ferrer (1350-1419) ja blasmava l’obra en un sermó cent anys abans. S’ha de tractar, per tant, d’una transcripció de documents més antics, o potser fins i tot d’una traducció o una versió diferent.&lt;/p&gt;
&lt;p&gt;En tot cas, comptem amb altres dues referències coetànies: el &lt;em&gt;Llibre del Bé i el Mal&lt;/em&gt;, cremat a València, i el &lt;em&gt;Llibre Verd&lt;/em&gt; que encara es conserva a l’Arxiu Municipal de Castelló. D’acord amb aquestes fonts, el text de Blay recolliria el corpus d’una tradició precristiana: el naixement dels gegants a les muntanyes; la seva hegemonia a la Plana, a la Mar i a les Illes Columbretes; l’enfrontament amb els primers llauradors; l’ús de la màgia negra per part d’aquests i, finalment, l’expulsió i el confinament dels gegants.&lt;/p&gt;
&lt;p&gt;Es diu que aquesta lectura resultava particularment intranquil·litzadora pel que afirmava o suggeria sobre el passat de la comarca i els seus habitants, i potser sobre un present ocult, larvat. Després d’estudiar el llibre, uns clergues de l’Església Arxiprestal de Santa Maria van sol·licitar al bisbat una nova destinació i ja no volgueren tornar mai a la Plana. Se sap, en canvi, que mags i bruixots el van apreciar com a font de coneixements. El Papa Alexandre VI (1431-1503), de la família Borja de Xàtiva, se’l va endur a Roma el 1492, on es va difondre en cercles esotèrics. El 1505 va ser inclòs en l’Índex del Sant Ofici. Blay va estar a punt d’anar a la foguera, però va fugir a temps. Hi ha notícies d’ell a Mallorca i més tard a Tunis i a Constantinoble. Es va dir que marxà a Aràbia i morí al desert a mans d’uns dimonis invocats per ell mateix.&lt;/p&gt;
&lt;p&gt;La major part dels exemplars del &lt;em&gt;Magnum Innominandum&lt;/em&gt; van ser localitzats i destruïts en aquells anys, però en van quedar uns quants i la tradició es va comunicar oralment molt de temps a la comarca. El segle XVIII l’il·lustrat Gregori Maians (1699-1781) encara es va sentir obligat a dedicar unes planes a aquest assumpte dins de la seua &lt;em&gt;Censura de historias fabulosas&lt;/em&gt;. El segle XIX, i sobretot al XX, el procés de racionalització i secularització de la societat moderna va anar arraconant a poc a poc les velles creences. Tot i que n’han romàs alguns vestigis en la imatgeria popular (vg. p. ex. la desfilada del Pregó a les festes de la Magdalena), avui en dia ja no es pot dir que formen part de la consciència col·lectiva.&lt;/p&gt;
&lt;p&gt;S’ha documentat el parador d’almenys tres còpies del &lt;em&gt;Magnum Innominandum&lt;/em&gt;: una es trobaria al Bisbat de Tortosa, una altra a la Catedral de València i l’última a l’Ajuntament de Castelló; però aquesta es va perdre durant la Guerra Civil. En tots els casos l’existència del llibre és negada oficialment i en la pràctica es fa impossible accedir-hi.&lt;/p&gt;
&lt;p&gt;Podria existir un quart exemplar: hi ha indicis que el situen en una universitat suïssa o alemanya. Però també podria ser que es tractés del que va desaparèixer a Castelló. Es dóna per segur que el va sostraure un erudit local el 1936 per tal de resguardar-lo del perill de les confiscacions o de les meres destrosses. A les acaballes de la guerra podria haver eixit de Castelló en direcció a la frontera, amagat en qualsevol maleta o bagul.&lt;/p&gt;
&lt;p&gt;Abans d’això, l’any 1930, En Josep Pascual Tirado (1884-1937) va publicar a Castelló una obreta titulada &lt;em&gt;Tombatossals. Contalles de la terra&lt;/em&gt;. Els noms i el plantejament d’alguns episodis coincideixen, però la similitud amb les vertaderes llegendes és superficial: es tracta més prompte d’un conte de fades en què els gegants són amics de reis i princeses. És concebible que l’autor -un propietari agrícola benestant- hagués pogut fullejar l’exemplar de l’Ajuntament. Pareix més probable, tanmateix, que sentís certes contalles a gent gran de la seua família i les reinterpretés en una clau més amable. En una edició recent, el prologuista explica la història del llibre com si Pascual Tirado fos l’inventor dels gegants i mai no se n’hagués parlat abans. Aquesta tergiversació s’ha difós àmpliament, potser pel prestigi de l’editorial implicada. Mentre duri l’engany, la veritat sobre el folklore ancestral de la Plana continuarà oculta.&lt;/p&gt;
</description>
    </item>
    
    <item>
      <title>Cinc minuts en hongarès</title>
      <link>https://carlesbellver.net/2002/02/17/cinc-minuts/</link>
      <pubDate>Sun, 17 Feb 2002 22:00:00 +0000</pubDate>
      
      <guid>https://carlesbellver.net/2002/02/17/cinc-minuts/</guid>
      <description>&lt;p&gt;Avui, durant el dinar —és diumenge i hi érem tota la família, reunits al voltant de la taula—, he deixat d’entendre el que deien els altres. Em semblava reconèixer vagament les paraules que empraven, però no en copsava el sentit, com si tot d’una haguera oblidat la meua llengua materna. Quan he intentat parlar encara ha estat pitjor: feia basarda sentir, eixint de la meva boca, aquells modismes inintel·ligibles, aparentment estrangers.&lt;/p&gt;
&lt;p&gt;L’estranya síndrome ha durat tot just cinc minuts. M’han fet beure aigua i m’han indicat amb gestos que respirara fondo. A poc a poc he retornat a la normalitat. Toni, el meu germà, m’ha preguntat si anit em vaig deixar la ràdio sintonitzada amb alguna emissora internacional. Li he contestat que no. Ell diu que el que xarrava podia ser hongarès o lapó. Ens ha contat també que una vegada es va publicar que els americans tenien un extraterrestre en un soterrani del Pentàgon i que van aconseguir comunicar-se amb ell per mitjà d’un dialecte del magiar.&lt;/p&gt;
&lt;p&gt;Jo estava una mica capficat i pensava si no caldria que m’ho mirara un metge. El meu germà m’ha donat aquest consell:&lt;/p&gt;
&lt;p&gt;—Si ara et trobes bé i això no es repeteix, jo de tu ho deixaria córrer. Pensa que et podries col·locar en el punt de mira de la CIA, dels espiritistes, de la premsa i les televisions locals i dels psiquiatres de la seguretat social.&lt;/p&gt;
</description>
    </item>
    
  </channel>
</rss>